<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 1 Můj">
    <meta name="apple-mobile-web-app-capable" content="yes">
    <title>Kapitola 1 Můj</title>
    <link rel="stylesheet" href="./style/style.min.css" media="screen" integrity="sha256-RAdbY47sdivadzciK5m77DURyKMNwGolDh5LFNUpk+I=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./vitr_tma_a_pritomnost_005.html">
    <link rel="next" href="./vitr_tma_a_pritomnost_007.html">
    <meta name="nb-order" content="2">
    <link rel="self" href="vitr_tma_a_pritomnost_006.html">
    <meta name="nb-identifier" content="kahuda-vitr-tma-a-pritomnost-6ef126d">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="20333" data-nb-chars="124503">
    <nav role="doc-toc">
      <ul class="plain section">
        <li><a href="vitr_tma_a_pritomnost_005.html">…ptáček sedí v hnízdě...</a></li>
        <li><a href="vitr_tma_a_pritomnost_006.html">Kapitola 1 Můj</a>
          <ol class="headings-toc">
            <li><a href="vitr_tma_a_pritomnost_006.html#heading">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-1">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-2">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-3">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-4">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-5">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-6">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-7">–&nbsp;–&nbsp;–</a></li>
            <li><a href="vitr_tma_a_pritomnost_006.html#heading-8">–&nbsp;–&nbsp;–</a></li>
          </ol>
        </li>
        <li><a href="vitr_tma_a_pritomnost_007.html">Kapitola 2 Život</a>
          <ol class="headings-toc">
            <li><a href="vitr_tma_a_pritomnost_007.html#heading">–&nbsp;–&nbsp;–</a></li>
            <li><a href="vitr_tma_a_pritomnost_007.html#heading-1">–&nbsp;–&nbsp;–</a></li>
            <li><a href="vitr_tma_a_pritomnost_007.html#heading-2">–&nbsp;–&nbsp;–</a></li>
            <li><a href="vitr_tma_a_pritomnost_007.html#heading-3">–&nbsp;–&nbsp;–</a></li>
            <li><a href="vitr_tma_a_pritomnost_007.html#heading-4">–&nbsp;–&nbsp;–</a></li>
          </ol>
        </li>
        <li><a href="vitr_tma_a_pritomnost_008.html">Kapitola 3 Byl</a>
          <ol class="headings-toc">
            <li><a href="vitr_tma_a_pritomnost_008.html#heading">–&nbsp;–&nbsp;–</a></li>
            <li><a href="vitr_tma_a_pritomnost_008.html#heading-1">–&nbsp;–&nbsp;–</a></li>
            <li><a href="vitr_tma_a_pritomnost_008.html#heading-2">–&nbsp;–&nbsp;–</a></li>
            <li><a href="vitr_tma_a_pritomnost_008.html#heading-3">–&nbsp;–&nbsp;–</a></li>
            <li><a href="vitr_tma_a_pritomnost_008.html#heading-4">–&nbsp;–&nbsp;–</a></li>
          </ol>
        </li>
        <li><a href="vitr_tma_a_pritomnost_009.html">Kapitola 4 Noční</a>
          <ol class="headings-toc">
            <li><a href="vitr_tma_a_pritomnost_009.html#heading">–&nbsp;–&nbsp;–</a></li>
            <li><a href="vitr_tma_a_pritomnost_009.html#heading-1">–&nbsp;–&nbsp;–</a></li>
            <li><a href="vitr_tma_a_pritomnost_009.html#heading-2">–&nbsp;–&nbsp;–</a></li>
          </ol>
        </li>
        <li><a href="vitr_tma_a_pritomnost_010.html">Kapitola 5 Let</a>
          <ol class="headings-toc">
            <li><a href="vitr_tma_a_pritomnost_010.html#heading">–&nbsp;–&nbsp;–</a></li>
          </ol>
        </li>
        <li><a href="vitr_tma_a_pritomnost_011.html">Kapitola 6 Sovy</a>
          <ol class="headings-toc">
            <li><a href="vitr_tma_a_pritomnost_011.html#heading">–&nbsp;–&nbsp;–</a></li>
            <li><a href="vitr_tma_a_pritomnost_011.html#heading-1">–&nbsp;–&nbsp;–</a></li>
            <li><a href="vitr_tma_a_pritomnost_011.html#heading-2">–&nbsp;–&nbsp;–</a></li>
          </ol>
        </li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="14"><span class="idea" data-nb-ref-number="1" id="idea1" data-nb-words="3" data-nb-chars="14">Kapitola 1 Můj</span></h1>
        <p class="chunk" data-nb-ref-number="2" data-nb-words="30" data-nb-chars="206"><span class="idea" data-nb-ref-number="2" id="idea2" data-nb-words="30" data-nb-chars="206">Sedím v&nbsp;autobuse 213, krouživě protíná křižovatku u&nbsp;Koh-i-nooru, přejíždí železný most nad posunovacím nádražím a&nbsp;stoupá na&nbsp;Bohdalec. Nechávám za&nbsp;sebou kouřnaté dno vršovického údolí a&nbsp;oddávám se&nbsp;myšlenkám.</span></p>
        <p class="chunk" data-nb-ref-number="3" data-nb-words="75" data-nb-chars="393"><span class="idea" data-nb-ref-number="3" id="idea3" data-nb-words="75" data-nb-chars="393">Jak je&nbsp;to&nbsp;jiný čas, úplně&nbsp;– až&nbsp;do&nbsp;morku kostí, do&nbsp;buněk, v&nbsp;molekulárních strukturách žiju jiný, další život. Deset let čekám na&nbsp;kamaráda smrt, a&nbsp;on nepřichází. V&nbsp;dětství jsem mu&nbsp;párkrát pohlédl do&nbsp;očí a&nbsp;teď vidím&nbsp;– že&nbsp;musím žít. Nebráním tomu. Možná to&nbsp;je&nbsp;dluh za&nbsp;tu&nbsp;krásu, tady v&nbsp;těch místech za&nbsp;nádražím, v&nbsp;Přípotoční ulici, se&nbsp;mi&nbsp;rozsvěcel život a&nbsp;já sál vůně této jarní a&nbsp;podzimní planety.</span></p>
        <p class="chunk" data-nb-ref-number="4" data-nb-words="73" data-nb-chars="410"><span class="idea" data-nb-ref-number="4" id="idea4" data-nb-words="73" data-nb-chars="410">Chodil jsem k&nbsp;tetě a&nbsp;strýčkovi dívat se&nbsp;z&nbsp;okna. A&nbsp;potom coby mladík zamotaný v&nbsp;pohlavních zmatcích kráčel za&nbsp;šera parkem Grébovkou a&nbsp;doprovázel o&nbsp;několik let starší dívky, uhrovitý kavalír, vraceli jsme se&nbsp;z&nbsp;kurzů kreslení. Jejich hlasy a&nbsp;krásu, ta&nbsp;jejich oslovení, na&nbsp;která jsem neuměl odpovědět než svým dětstvím… Tu&nbsp;vůni života jsem si&nbsp;odnášel do&nbsp;samoty a&nbsp;za nocí z&nbsp;ní žil a&nbsp;pomalu rostl v&nbsp;zárodečném tichu.</span></p>
        <p class="chunk" data-nb-ref-number="5" data-nb-words="45" data-nb-chars="265"><span class="idea" data-nb-ref-number="5" id="idea5" data-nb-words="45" data-nb-chars="265">A&nbsp;možná tento současný vyšedlý stav ducha je&nbsp;dar za&nbsp;léta úzkosti a&nbsp;zvířecího míjení s&nbsp;lidmi. Huba mi&nbsp;už&nbsp;léta jede sama, v&nbsp;krámě, s&nbsp;bábou v&nbsp;trafice, v&nbsp;tramvaji. Jako všichni ostatní vytvářím kolem sebe mumlavý, dýchavičný stan malých každodenních chtění, nejsem sám…</span></p>
        <p class="chunk" data-nb-ref-number="6" data-nb-words="84" data-nb-chars="541"><span class="idea" data-nb-ref-number="6" id="idea6" data-nb-words="84" data-nb-chars="541">Harmonika číslo 213 bručí a&nbsp;sjíždí z&nbsp;kopce dolů ke&nbsp;křižovatce, stávala tam hospoda&nbsp;– dechovka, tancovačky, cikání ráj. Naproti přes ulici, za&nbsp;zdí plynárny, se&nbsp;tyčil mohutný plynojem. Když kodrcající dřevěnou tramvají ujížděl jsem k&nbsp;městu, v&nbsp;roce 1969&nbsp;– gigantická rezavá stavba plynojemu rostla do&nbsp;výšky a&nbsp;jindy zas klesala, jak hladina svítiplynu zvedala tu&nbsp;upoutanou plechovou vzducholoď v&nbsp;železné kleci. A&nbsp;zapadající slunce barvilo svou krví ryšavé pláty plechu a&nbsp;boubelaté nýty pomalu obrůstaly psím vínem a&nbsp;bezinkami. Za&nbsp;letních večerů…</span></p>
        <p class="chunk" data-nb-ref-number="7" data-nb-words="112" data-nb-chars="689"><span class="idea" data-nb-ref-number="7" id="idea7" data-nb-words="112" data-nb-chars="689">Jindy zas, na&nbsp;roztřepeném okraji paměti, přijeli za&nbsp;podzimních dnů komedianti a&nbsp;postavili svůj malý cirkus a&nbsp;střelnice na&nbsp;pláni uprostřed sídliště… Provazochodci na&nbsp;lanech napjatých mezi vysokými stožáry chodili s&nbsp;rudou světlicí, se&nbsp;sršícími pochodněmi v&nbsp;rukou… Vyrostl tam též prapodivný, kulovitý Glóbus smrti… Když večerní mraky pomalu zatahovaly obzor a&nbsp;rozsvěcely se&nbsp;pouliční lampy, zařvala do&nbsp;šera silná motorka a&nbsp;platící divák mohl zblízka a&nbsp;malý usmrkanec, když podlezl šňůru, mohli oba s&nbsp;otevřenými chlebárnami zírat na&nbsp;vyjící motor v&nbsp;kleci a&nbsp;na Muže smrti, který v&nbsp;kožené kukle jezdil jak velká masařka v&nbsp;dýmu a&nbsp;rachotu v&nbsp;železné kouli sem a&nbsp;tam. Sem a&nbsp;hlavou dolů. Jawa&nbsp;– hyena.</span></p>
        <p class="chunk" data-nb-ref-number="8" data-nb-words="27" data-nb-chars="154"><span class="idea" data-nb-ref-number="8" id="idea8" data-nb-words="27" data-nb-chars="154">Nyní, jářku, mohutné letní slunce táhne stíny tyčí, držadel a&nbsp;lidí, rozsvěcí útroby autobusu a&nbsp;z&nbsp;okna vidím, že&nbsp;stoupáme na&nbsp;Chodov, tam je&nbsp;můj dnešní cíl.</span></p>
        <p class="chunk" data-nb-ref-number="9" data-nb-words="123" data-nb-chars="725"><span class="idea" data-nb-ref-number="9" id="idea9" data-nb-words="123" data-nb-chars="725">Zachytil jsem nějaký pohyb na&nbsp;okraji zorného pole, pomalu otáčím hlavu a&nbsp;hledím na&nbsp;muže, postarší šedesátník, cosi mumlá do&nbsp;pysku, a&nbsp;teď dokonce vidím, že&nbsp;se&nbsp;mu&nbsp;ústa protahují jako takové jó-jo, tak nějak u&nbsp;toho vyplazuje jazyk. Vše se&nbsp;to&nbsp;odehrává potichu a&nbsp;jen s&nbsp;občasným zaševelením. Nenápadně sleduji jeho utkvělý zrak. V&nbsp;přední části busu se&nbsp;houfuje skupinka školáků. Takoví ti&nbsp;smradi oblečení jako batolata, s&nbsp;rozkrokem u&nbsp;kolen a&nbsp;s&nbsp;golfovou čepičkou připlácnutou na&nbsp;ucho. Též jsou mezi nimi dívky, ty&nbsp;se&nbsp;díky hormonům dříve probuzeným zdají starší a&nbsp;taky mají pruhy odbarvených vlasů, jako to&nbsp;za&nbsp;mého mládí nosily staré ženské… Ani moc nehlučí. Jsou zaujati dráty v&nbsp;uších a&nbsp;každý zírá na&nbsp;svůj osudový displej v&nbsp;telefonu.</span></p>
        <p class="chunk" data-nb-ref-number="10" data-nb-words="172" data-nb-chars="1153"><span class="idea" data-nb-ref-number="10" id="idea10" data-nb-words="172" data-nb-chars="1153">Muž je&nbsp;sleduje utkvělým pohledem, a&nbsp;tu shledávám, že&nbsp;synchronizuje práci svých úst s&nbsp;pohyby rtů a&nbsp;s&nbsp;grimasami dívek. Pubertálně protahuje ústa, jakoby nedbale přežvykuje slova, mazlivě vrtí hlavou a&nbsp;špulí samolibou hubičku. Je&nbsp;z&nbsp;něj „zlobidlo“, „potvůrka“, „vopice“. Nemůžu si&nbsp;pomoct, ale v&nbsp;odrazech protějších oken sleduju, jak jeho ústa mazlivě artikulují „ty píííčooó“. Dokonce v&nbsp;rambajzu motoru slyším protáhlé „čóóó“, po&nbsp;chvíli „ééé, co&nbsp;blbnéééššš…“. Po&nbsp;očku hledím na&nbsp;mužův horní ret, je&nbsp;tam cosi, v&nbsp;těch rysech nebetyčně, nelidsky dobrotivého, jakási artistní láska, paušální přihřátý cit k&nbsp;lidem. Hluboká osamělost je&nbsp;znát na&nbsp;pozadí, pod tím chvěním, pod tou posunčinou… Zelenošedé ještěří oči, nehybně zírající za&nbsp;skly brýlí, dodávají tomu chlápkovi zjev laskavého velitele koncentračního tábora. Chasa mladých vystupuje, šedesátník je&nbsp;pozoruje z&nbsp;okna, autobus se&nbsp;rozjíždí, brýle z&nbsp;chirurgické oceli sledují zvláště jednoho štíhlého, vytáhlého mladíka, jenž cosi hekticky volá a&nbsp;mává rukou na&nbsp;své kamarády. Bus chrochtá na&nbsp;kruhovém objezdu, horní pysk se&nbsp;protahuje jak ovčí tlama a&nbsp;do rachotu automatické převodovky se&nbsp;ozve tlumené „mmméééé…!“.</span></p>
        <p class="chunk" data-nb-ref-number="11" data-nb-words="95" data-nb-chars="603"><span class="idea" data-nb-ref-number="11" id="idea11" data-nb-words="95" data-nb-chars="603">Náhorní plošina. Pláň dříve zarostlá poléhavou travou, s&nbsp;dolíky a&nbsp;výmoly zapomenutých stavebních jam, kde lopuch a&nbsp;kopřivy ukryly do&nbsp;svých dusných, zapařených porostů kdejakou chamraď a&nbsp;neřád. Jílovité kaluže a&nbsp;rákosím zarostlé strouhy. Země nikoho, kde smečky dočasně zvlčilých chlapců hrály pravěké hry v&nbsp;dřevěných špulkách od&nbsp;tlustých, jak krk příšery silných kabelů. Území křovisek a&nbsp;průhledů do&nbsp;daleka na&nbsp;město, za&nbsp;zády krajina polí a&nbsp;lesů na&nbsp;obzoru. Mohl jsi svobodně srát, hlavu vystrčenou z&nbsp;husté lebedy, mohutně prdět a&nbsp;dívat se, jak v&nbsp;dáli visí v&nbsp;odpoledním horku prezidentská vlajka na&nbsp;Hradě.</span></p>
        <p class="chunk" data-nb-ref-number="12" data-nb-words="44" data-nb-chars="288"><span class="idea" data-nb-ref-number="12" id="idea12" data-nb-words="44" data-nb-chars="288">To&nbsp;bylo tenkrát. Nyní všude okolo hučí estakády a&nbsp;přivaděče. Horký vzduch se&nbsp;chvěje v&nbsp;rozpáleném betonu sídlišť. Ubytovna Košík, svého času hotel podivných existencí, pracujících na&nbsp;pražském metru, lomozivá haluzna tesco baráků a&nbsp;unimo buněk, při výplatě halekala do&nbsp;tmy. Za&nbsp;krále Klacka.</span></p>
        <p class="chunk" data-nb-ref-number="13" data-nb-words="36" data-nb-chars="232"><span class="idea" data-nb-ref-number="13" id="idea13" data-nb-words="36" data-nb-chars="232">Velká, pozvolná vlna nevolnosti mi&nbsp;stoupá ke&nbsp;chřtánu, celé tekuté pohoří úzkosti se&nbsp;dalo do&nbsp;pohybu, hnuly se&nbsp;tektonické vrstvy v&nbsp;podloží mé&nbsp;duše. Pomalu se&nbsp;snažím zpracovat neklid a&nbsp;racionalizovat, ukostřit to&nbsp;mravenčení v&nbsp;útrobách.</span></p>
        <p class="chunk" data-nb-ref-number="14" data-nb-words="39" data-nb-chars="221"><span class="idea" data-nb-ref-number="14" id="idea14" data-nb-words="39" data-nb-chars="221">Už&nbsp;je&nbsp;to&nbsp;dobré, pomalu klesám z&nbsp;kopce dolů, z&nbsp;vrcholu krize. Vzpomněl jsem svých dospělých let, chytil jsem se&nbsp;svého života a&nbsp;vytáhl své vědomí z&nbsp;bahna vzpomínek. Gravitace těch let je&nbsp;pořád ukrytá v&nbsp;základech mé&nbsp;bytosti.</span></p>
        <p class="chunk" data-nb-ref-number="15" data-nb-words="29" data-nb-chars="164"><span class="idea" data-nb-ref-number="15" id="idea15" data-nb-words="29" data-nb-chars="164">Celá ta&nbsp;masa smutku si&nbsp;sedá a&nbsp;klesá, už&nbsp;jsem na&nbsp;zemi… Stojím před Národním archivem. Za&nbsp;mými zády brousí dělníci silnici, cikáni snědí kopou výkop v&nbsp;poledním horku.</span></p>
        <p class="chunk" data-nb-ref-number="16" data-nb-words="65" data-nb-chars="417"><span class="idea" data-nb-ref-number="16" id="idea16" data-nb-words="65" data-nb-chars="417">Budova archivu je&nbsp;slepenec skla a&nbsp;betonových hal. Za&nbsp;pár křo­visky je&nbsp;chladivá šerá tlama hlavního vchodu. Jdu tam, vnitřní oprávněnec, odvaha&nbsp;– nebo snad chudoba, ano… chudoba cti netratí. Za&nbsp;sklem vrátnice nazální, úřední baba, jak se&nbsp;patří na&nbsp;centrální úřad. Stařa s&nbsp;trvalou a&nbsp;brýlemi. Vím, že&nbsp;na&nbsp;ni&nbsp;bude platit chladná byrokratická zdvořilost. „Ano prosím, děkuji, zajisté… Badatelský průkaz nemám. Občanský ano…“</span></p>
        <p class="chunk" data-nb-ref-number="17" data-nb-words="15" data-nb-chars="92"><span class="idea" data-nb-ref-number="17" id="idea17" data-nb-words="15" data-nb-chars="92">Jsem&nbsp;– veřejnost. Badatel, to&nbsp;je&nbsp;víc než žadatel, píčus chtivý vědění. Šťoural. Mrdka chlap.</span></p>
        <p class="chunk" data-nb-ref-number="18" data-nb-words="33" data-nb-chars="216"><span class="idea" data-nb-ref-number="18" id="idea18" data-nb-words="33" data-nb-chars="216">Setmělá, příjemně chladná dvorana vede do&nbsp;útrob rozlehlé budovy, na&nbsp;dveřích jmenovky jednotlivých archivů… jako bych stál na&nbsp;rozcestníku ve&nbsp;vyhledávači, v&nbsp;nějakém 3D webu a&nbsp;díval se&nbsp;na&nbsp;vstupy do&nbsp;jednotlivých vesmírů.</span></p>
        <p class="chunk" data-nb-ref-number="19" data-nb-words="39" data-nb-chars="206"><span class="idea" data-nb-ref-number="19" id="idea19" data-nb-words="39" data-nb-chars="206">Svatá prostoto! Zajisté… uvnitř je&nbsp;pult, za&nbsp;ním slečny, ženy a&nbsp;počítače. Samozřejmě… Už&nbsp;mě&nbsp;to&nbsp;zas bere, zase je&nbsp;tu&nbsp;vír pocitů a&nbsp;představ, jako bych už&nbsp;tady stál a&nbsp;teď jsem se&nbsp;po&nbsp;deseti tisíci letech vrátil.</span></p>
        <p class="chunk" data-nb-ref-number="20" data-nb-words="56" data-nb-chars="367"><span class="idea" data-nb-ref-number="20" id="idea20" data-nb-words="56" data-nb-chars="367">U&nbsp;centrálního výdeje archiválií sedí tlustá velká slečna s&nbsp;hezkou, laskavou tváří. Vědoucně se&nbsp;na&nbsp;mě&nbsp;usmívá a&nbsp;zve mne k&nbsp;sobě po­kývnutím a&nbsp;celou svou ochotnou postavou. Moje paranoia jede na&nbsp;plné obrátky, ohledávám zběsile terén svou rentgenovou hlavou a&nbsp;prozařuju podlahy a&nbsp;celý prostor kobaltovými zášlehy podezření a&nbsp;hledám náznaky, pouhé možnosti, zámysly úkladu.</span></p>
        <p class="chunk" data-nb-ref-number="21" data-nb-words="77" data-nb-chars="481"><span class="idea" data-nb-ref-number="21" id="idea21" data-nb-words="77" data-nb-chars="481">Slečna se&nbsp;stále tváří laskavě a&nbsp;se sklopenými zraky se&nbsp;mnou komunikuje svým biskupem! Hromský ďas… To&nbsp;jsem se&nbsp;zas zaplet, sám sebe zamotal do&nbsp;okolností. Úřední laskavá starší dívka, zdá se&nbsp;abatyše této archivní řehole, mne zvednutím mírných očí a&nbsp;elektrizující vlnou ze&nbsp;své ptačí, slepičí, píčí kostrče zve k&nbsp;opultí, ke&nbsp;hrazení. Cítím, jak mi&nbsp;její nitkovitá nervová chapadla ohledávají paměťové registry. Ano, předem ví, co&nbsp;budu požadovat, už&nbsp;to&nbsp;možná sama předobjednala ze&nbsp;skladu…</span></p>
        <p class="chunk" data-nb-ref-number="22" data-nb-words="61" data-nb-chars="398"><span class="idea" data-nb-ref-number="22" id="idea22" data-nb-words="61" data-nb-chars="398">Podle její lehce povadlé ženské pokožky na&nbsp;tváři, podle širokých boků usuzuji, že&nbsp;má&nbsp;velké bílé hýždě, líné na&nbsp;povrchu, tvarohovitě hrbolaté, a&nbsp;stejně měkké půlky zadnice, dlouho uchovávající zarůžovělé otisky spodního prádla. Ale ten biskup! Ten teple lahodný, měkce ženský dotek na&nbsp;mozku, když skenuje své okolí a… Úplně ho&nbsp;vidím, cítím v&nbsp;hubě toho zmuchlaného, ústřičnatého nemodlence. Tu&nbsp;paprč!</span></p>
        <p class="chunk" data-nb-ref-number="23" data-nb-words="53" data-nb-chars="328"><span class="idea" data-nb-ref-number="23" id="idea23" data-nb-words="53" data-nb-chars="328">„Prosím vás, hledám nějaké informace, vlastně cokoli o&nbsp;mém dědečkovi, víte, za&nbsp;protektorátu byl opakovaně vyslýchán nějakou německou bezpečnostní složkou, snad gestapem. A&nbsp;jednoho dne roku 1939 se&nbsp;vrátil z&nbsp;týden trvajících výslechů&nbsp;– snad měl být v&nbsp;Drážďanech, vrátil se&nbsp;v&nbsp;noci, ulehl a&nbsp;druhý den ráno vstal z&nbsp;postele a&nbsp;zemřel…“</span></p>
        <p class="chunk" data-nb-ref-number="24" data-nb-words="49" data-nb-chars="341"><span class="idea" data-nb-ref-number="24" id="idea24" data-nb-words="49" data-nb-chars="341">Potichu blekotám svou prosbu a&nbsp;starší dívka s&nbsp;nehybnou, laskavě vědoucí tváří naslouchá. Okolo chodí historikové, jejich obli­čeje znám z&nbsp;televizní obrazovky, šediví i&nbsp;mladí, zkušeně vypisují žádanky a&nbsp;bryskně si&nbsp;odnášejí do&nbsp;studovny veliké šanony a&nbsp;složky, archivní krabice. Všichni jsou navlečeni, ruce mají v&nbsp;látkových bílých rukavičkách.</span></p>
        <p class="chunk" data-nb-ref-number="25" data-nb-words="83" data-nb-chars="578"><span class="idea" data-nb-ref-number="25" id="idea25" data-nb-words="83" data-nb-chars="578">Ptačice, abatyše hovoří&nbsp;– tichým šepotem mi&nbsp;sděluje, že&nbsp;výslechové protokoly gestapa jsou rozesety po&nbsp;různých archivech, některé jsou zmrazené po&nbsp;povodni, která postihla armádní archiv, další materiály má&nbsp;ministerstvo vnitra a&nbsp;část by&nbsp;měla být snad v&nbsp;Archivu bezpečnostních složek. Pomáhá mi&nbsp;zapisovat adresy a&nbsp;jména jednotlivých pracovníků, sype ze&nbsp;sebe s&nbsp;laskavou dikcí kontaktní webové adresy, sama mi&nbsp;vypisuje žádanku na&nbsp;archiv bývalých protifašistických bojovníků. Jména, telefonní čísla, mám toho plný list, čeká mě&nbsp;rachota, desítky dotazů, desítky žádanek, měsíce čekání…</span></p>
        <p class="chunk" data-nb-ref-number="26" data-nb-words="35" data-nb-chars="218"><span class="idea" data-nb-ref-number="26" id="idea26" data-nb-words="35" data-nb-chars="218">Zadává do&nbsp;databáze nacionále a&nbsp;data o&nbsp;narození a&nbsp;smrti mého děda a&nbsp;říká, šeptá: „Nejdříve se&nbsp;podívejte do&nbsp;policejních archivů první republiky a&nbsp;protektorátu, tam bývá vždycky něco, alespoň cestovní pas a&nbsp;jiné žádosti…“</span></p>
        <p class="chunk" data-nb-ref-number="27" data-nb-words="22" data-nb-chars="143"><span class="idea" data-nb-ref-number="27" id="idea27" data-nb-words="22" data-nb-chars="143">Dají mi&nbsp;vědět. Ať&nbsp;jsem trpělivý, jsou toho kilometry nezpracovaných dokumentů, ale ty&nbsp;policejní archivy, to&nbsp;bude do&nbsp;pár týdnů, šeptá bělořitná.</span></p>
        <p class="chunk" data-nb-ref-number="28" data-nb-words="34" data-nb-chars="225"><span class="idea" data-nb-ref-number="28" id="idea28" data-nb-words="34" data-nb-chars="225">Odjíždím, v&nbsp;hubě sladkou pachuť po&nbsp;tom jejím neodbytném frajtrovi, musel jsem ho&nbsp;vyjmout z&nbsp;mozkových plen, to&nbsp;kladélko zastrčených úmyslů, tu&nbsp;kukačku volající z&nbsp;dálky, za&nbsp;kuropění: „Ošukej mě… ošukej!“ Vzpěčoval se. Neznaboh.</span></p>
        <p class="chunk" data-nb-ref-number="29" data-nb-words="34" data-nb-chars="218"><span class="idea" data-nb-ref-number="29" id="idea29" data-nb-words="34" data-nb-chars="218">Orvanej ohledy a&nbsp;zdvořilou mluvou s&nbsp;institucemi, vracím se&nbsp;v&nbsp;ta místa zhruba po&nbsp;měsíci čekání. Napsal jsem tou dobou tucet žádostí, oslovil několik archivů. Zjištění hrozivé&nbsp;– archiválie se&nbsp;měří na&nbsp;„badatelské metry…“.</span></p>
        <p class="chunk" data-nb-ref-number="30" data-nb-words="77" data-nb-chars="496"><span class="idea" data-nb-ref-number="30" id="idea30" data-nb-words="77" data-nb-chars="496">Velká dívka už&nbsp;je&nbsp;chladně zdvořilá, je&nbsp;zadána postaršímu vousatému profesionálnímu historikovi, právě jí&nbsp;cosi brumendem šeptá (v&nbsp;archivech, ve&nbsp;studovnách se&nbsp;všude a&nbsp;vždy&nbsp;– šeptá). Ona, visíc na&nbsp;něm pohledem, má&nbsp;ho&nbsp;před očima (úplně to&nbsp;cítím ve&nbsp;vzduchu, tu&nbsp;její ruměnou, vysezenou chtivost, tu&nbsp;její překrvenou&nbsp;– úřednickou řeholí stále připravenou žízeň), myslí na&nbsp;jeho žilnatý vytahaný pytel, představuje si&nbsp;zajisté slastné pokoření&nbsp;– kdy musí sát koule, rty od&nbsp;vylínalých chlupů… útočící šourek.</span></p>
        <p class="chunk" data-nb-ref-number="31" data-nb-words="59" data-nb-chars="381"><span class="idea" data-nb-ref-number="31" id="idea31" data-nb-words="59" data-nb-chars="381">Má&nbsp;toho plná ústa, a&nbsp;tak mě&nbsp;předává strohé kolegyni, takovému menšímu ženskému strejcovi, takové tetě v&nbsp;modrém dílenském plášti a&nbsp;bílých rukavicích. Nejprve mě&nbsp;tato přinutí koupit stejné bílé taneční rukavice a&nbsp;pak mně předává&nbsp;– proti podpisu&nbsp;– tenké desky, štos velkých sešitů v&nbsp;mramorovaných pevných deskách a&nbsp;starou modrou dopisní obálku, vše opatřené velkými černými číslicemi.</span></p>
        <p class="chunk" data-nb-ref-number="32" data-nb-words="63" data-nb-chars="387"><span class="idea" data-nb-ref-number="32" id="idea32" data-nb-words="63" data-nb-chars="387">Ženský strejc má&nbsp;ve&nbsp;tváři tak odpovědný výraz jako prodavač v&nbsp;železářství&nbsp;– docela bych se&nbsp;od&nbsp;té&nbsp;vážné dívky nechal ošukat policejním obuškem do&nbsp;prdele… Řičel bych u&nbsp;toho jako kvíčala, kuvíkal coby rozdurděná „hvížďala“. Nakonec by&nbsp;si&nbsp;mě&nbsp;ujec v&nbsp;sukních položil naznak na&nbsp;zaprášené kartonážní krabice&nbsp;– a&nbsp;pevnou ručkou v&nbsp;bílé rukavičce by&nbsp;nesmlouvavě „vydojil“ tu&nbsp;páchnoucí starou flaksu.</span></p>
        <p class="chunk" data-nb-ref-number="33" data-nb-words="73" data-nb-chars="506"><span class="idea" data-nb-ref-number="33" id="idea33" data-nb-words="73" data-nb-chars="506">Ach, takovéhle myšlenky mě&nbsp;napadají vždy, když jsem přítomen nějakému úřednímu řízení. Mám důvodné obavy, že&nbsp;s&nbsp;postupujícím věkem ztrácím sebemenší zábrany. Docela mě&nbsp;zajímá, který oficiální nešťastník si&nbsp;z&nbsp;osudí života vytáhne „černého Petra“ a&nbsp;já mu&nbsp;před auditoriem noblesních diváků navleču na&nbsp;hlavu svoje posraný trenky… Možná zajdu na&nbsp;nějaký předvolební mítink a&nbsp;vyberu si&nbsp;nějakou mediální filcku. Televizního „slimáka“. Říká se&nbsp;tomu&nbsp;– mediální strategie, penetrace trhu cílenou reklamou, bla-bla-bla.</span></p>
        <p class="chunk" data-nb-ref-number="34" data-nb-words="97" data-nb-chars="639"><span class="idea" data-nb-ref-number="34" id="idea34" data-nb-words="97" data-nb-chars="639">Jsou to&nbsp;všechno vidiny, stejné jako haluze svatého Jeronýma, flash backy svatého Benedikta. Hejno Belzebubů, černých zuřících masařek bubnuje na&nbsp;okna: „Za hov-nem! Le-tí-me za&nbsp;hov-nem!“ Setnina Masaryků na&nbsp;bílých koníčcích jim hrozí pěstí. Mao&nbsp;– coby usmívající se&nbsp;těžká hlava na&nbsp;tankovém podvozku, jezdí sem a&nbsp;tam. Chaplin a&nbsp;Hitler šlapou na&nbsp;dvojkole… Sýkorka klove zmrzlý lůj a&nbsp;přivírá jedno očko. Hrome! To&nbsp;je&nbsp;slavný Džugašvili&nbsp;– teolog a&nbsp;řeckořímský zápasník! Zápasí s&nbsp;„Černou maskou“, chlupatá namaštěná těla po&nbsp;sobě lezou, hekají, dávají si&nbsp;dvojité nebo jednoduché nelsony, roztahují si&nbsp;navzájem půlky, chmatají po&nbsp;čurácích… Prasata!</span></p>
        <p class="chunk" data-nb-ref-number="35" data-nb-words="140" data-nb-chars="852"><span class="idea" data-nb-ref-number="35" id="idea35" data-nb-words="140" data-nb-chars="852">Jedna z&nbsp;těch černých masařek má&nbsp;plešatou bledou hlavičku a&nbsp;knír, má&nbsp;moji tvář! Teď uvízla v&nbsp;pavučině v&nbsp;rohu okna, kde bubnuje svůj vzkaz lidstvu. Morseovka úderů říká: „Salááá-áám! Salááá-áám!“ Vířím prach na&nbsp;okenních parapetech, zuřivě třeštím… a&nbsp;teď: „Bzííí. Bzííí.“ Lepkavá síť obaluje má&nbsp;křídla. Mohutná křižáčice ožila v&nbsp;pavučinovém hnízdě, pavoučí samička&nbsp;– mě, nebožačku&nbsp;– popadla do&nbsp;svých silných nohou a&nbsp;mohutnými kusadly teď saje z&nbsp;mého chlupatého těla život. Samička! (Samičky mě&nbsp;pronásledují celý život, jsem před nimi bezmocný&nbsp;– už&nbsp;na&nbsp;základní škole si&nbsp;chtěly pořád hrát na&nbsp;doktora, na&nbsp;svatbu&nbsp;– to&nbsp;jim zůstalo i&nbsp;do dospělého věku, kdy jim tam dole narostl hustý „loupežnický“ plnovous&nbsp;– kolikrát přijdou neoholené, mají tam týden staré strniště, a&nbsp;to tak šustíííí, šustííí-ííí!) Ach&nbsp;– a&nbsp;už je&nbsp;po&nbsp;mně. Spadla lžička do&nbsp;kafíčka, udělala bác!</span></p>
        <p class="chunk" data-nb-ref-number="36" data-nb-words="66" data-nb-chars="449"><span class="idea" data-nb-ref-number="36" id="idea36" data-nb-words="66" data-nb-chars="449">Policejní spisovna&nbsp;– zní nápis na&nbsp;deskách. Uvnitř, na&nbsp;zažloutlých listech, jsou průběžně za&nbsp;sebou seřazené žádosti mého dědečka o&nbsp;cestovní pasy, na&nbsp;formulářích jsou vyjádření jednotlivých oddělení, malá červená razítka: StB I, StB II&nbsp;– není záznam, nemá námitek, rozmáchlé podpisy fialovým inkoustem… Systém, to&nbsp;se&nbsp;ukázal po&nbsp;Rakousku-Uhersku převzatý systém státní kontroly. Už&nbsp;tehdy propracovaný, po&nbsp;druhé válce a&nbsp;nyní dotažený do&nbsp;nadlidské podoby.</span></p>
        <p class="chunk" data-nb-ref-number="37" data-nb-words="17" data-nb-chars="104"><span class="idea" data-nb-ref-number="37" id="idea37" data-nb-words="17" data-nb-chars="104">Držím v&nbsp;prstech lístek s&nbsp;úřední správou o&nbsp;ohledání mrtvého těla mého děda. Pár oficiálních, běžných vět.</span></p>
        <p class="chunk" data-nb-ref-number="38" data-nb-words="56" data-nb-chars="338"><span class="idea" data-nb-ref-number="38" id="idea38" data-nb-words="56" data-nb-chars="338">V&nbsp;modrošedé obálce nacházím prošlé cestovní pasy a&nbsp;poslední, v&nbsp;roce ’39 platný, z&nbsp;pozůstalosti zesnulého. Dívám se&nbsp;do&nbsp;tváře toho světlovlasého mírného inženýra, hledím do&nbsp;jeho velkých očí, já, nedobrý vnuk&nbsp;– nyní již o&nbsp;několik let starší než můj děd. Fotografie je&nbsp;opatřena nýtem přes pevné desky pasu, rez prožrala a&nbsp;prosákla skrz papír.</span></p>
        <p class="chunk" data-nb-ref-number="39" data-nb-words="80" data-nb-chars="502"><span class="idea" data-nb-ref-number="39" id="idea39" data-nb-words="80" data-nb-chars="502">Dívám se&nbsp;na&nbsp;razítka pasových kontrol. Za&nbsp;protektorátu byly přechody hranic v&nbsp;Litoměřicích, v&nbsp;Chomutově… Hluboko uvnitř státu. Hledám data blízká době úmrtí dědečka. Srpen 1939. Žádné razítko o&nbsp;přechodu hranic se&nbsp;nekryje s&nbsp;tou dobou. Ale je&nbsp;možné, že&nbsp;byl buď vyslýchán na&nbsp;našem území, anebo&nbsp;– pokud ho&nbsp;vozili úředním vozem gestapa nebo Sicherheitsdienstu, nebo snad Abwehru?… tak mu&nbsp;prostě při přejezdu hranic nebudou dávat razítko do&nbsp;pasu a&nbsp;spokojí se&nbsp;s&nbsp;odznakem či&nbsp;legitimací příslušné německé bestie.</span></p>
        <p class="chunk" data-nb-ref-number="40" data-nb-words="71" data-nb-chars="455"><span class="idea" data-nb-ref-number="40" id="idea40" data-nb-words="71" data-nb-chars="455">Vše jsem si&nbsp;ofotil (bez blesku&nbsp;– samozřejmě), roztřesenou rukou vrátil dokumenty, naposled spočinul na&nbsp;dívce&nbsp;– tučné rusálce (měla volno, s&nbsp;očima schovanýma za&nbsp;pokleslými víčky byla soustředěna na&nbsp;svůj život, dříve se&nbsp;říkalo děloze život či&nbsp;dokonce&nbsp;– matka, byla tedy soustředěna na&nbsp;svoji matku, celá ponořena ve&nbsp;svých útrobách zažívala historikovu ektoplazmu, až&nbsp;sem byla cítit rybinou, pozřela kus jeho prokouřeného ega, a&nbsp;teď po&nbsp;hadím způsobu trávila).</span></p>
        <p class="chunk" data-nb-ref-number="41" data-nb-words="72" data-nb-chars="471"><span class="idea" data-nb-ref-number="41" id="idea41" data-nb-words="72" data-nb-chars="471">Nosem jsem zafrkal na&nbsp;rozloučenou, plným starého zaprášeného papíru. V&nbsp;prstech molekuly dědečkova potu, jenž ulpěl na&nbsp;deskách cestovního pasu, odjíždím bručícím busem dolů do&nbsp;města, sedadla jsou obsazena pěkně letně oblečenými důchodci a&nbsp;unavenými ženami, držím se&nbsp;madel v&nbsp;zatáčkách a&nbsp;ta starodávná sůl z&nbsp;pokolení dávného a&nbsp;mého, ta&nbsp;starodávná lidská sůl vzala za&nbsp;své v&nbsp;zamaštěné přehoušli mazu a&nbsp;špinavých žravých bakterií, v&nbsp;novém&nbsp;– dnešním výpotku současných generací.</span></p>
        <p class="chunk" data-nb-ref-number="42" data-nb-words="15" data-nb-chars="87"><span class="idea" data-nb-ref-number="42" id="idea42" data-nb-words="15" data-nb-chars="87">V&nbsp;paměťové kartě mám pár megabajtů informací a&nbsp;před očima šedivé letní nebe nad městem.</span></p>
        <h2 id="heading" class="chunk" data-nb-ref-number="43" data-nb-words="3" data-nb-chars="5"><span class="idea" data-nb-ref-number="43" id="idea43" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="44" data-nb-words="36" data-nb-chars="224"><span class="idea" data-nb-ref-number="44" id="idea44" data-nb-words="36" data-nb-chars="224">Už&nbsp;řadu let jsem přemýšlel nad náhlou a&nbsp;podivnou smrtí mého dědečka. Postupem času rostly a&nbsp;hromadily se&nbsp;informace, až&nbsp;to&nbsp;dostávalo obrysy úkladného činu, jedna z&nbsp;mnoha nenápadných tragédií na&nbsp;hlubokém a&nbsp;temném pozadí války.</span></p>
        <p class="chunk" data-nb-ref-number="45" data-nb-words="93" data-nb-chars="540"><span class="idea" data-nb-ref-number="45" id="idea45" data-nb-words="93" data-nb-chars="540">Babička, když zestárlá a&nbsp;slaboučká dožívala svůj vysoký věk, a&nbsp;já&nbsp;– její vnuk na&nbsp;prahu dospělosti, trávil jsem s&nbsp;ní letní prázdninové dny na&nbsp;chatě u&nbsp;Jizery, ohříval jídlo navařené na&nbsp;týden dopředu mými rodiči, dohlížel jsem na&nbsp;stařenku… Sama se&nbsp;ještě obstarala, ale ztrácela pojem o&nbsp;čase, byla takřka neustále u&nbsp;svých mladých let, byla v&nbsp;nich zanořená a&nbsp;jen občas komunikovala se&nbsp;mnou o&nbsp;věcech tady a&nbsp;teď. Už&nbsp;nabírala vítr, už&nbsp;zvedala křídla a&nbsp;nechávala vzduch zpívat ve&nbsp;svých perutích… Stará velká labuť se&nbsp;chystala na&nbsp;svoji poslední pouť.</span></p>
        <p class="chunk" data-nb-ref-number="46" data-nb-words="193" data-nb-chars="1149"><span class="idea" data-nb-ref-number="46" id="idea46" data-nb-words="193" data-nb-chars="1149">Za&nbsp;těchto chvil, kdy seděla na&nbsp;lavičce v&nbsp;odpoledním slunci a&nbsp;na­hřívala své vrásčité ruce, když nastavovala světlu svou tvář a&nbsp;ruměnec se&nbsp;poznenáhlu rozléval po&nbsp;bledé pleti na&nbsp;lících… tehdy se&nbsp;otevírala brána času a&nbsp;ona se&nbsp;mnou komunikovala jako mladá dívka, jako kamarádka z&nbsp;přelomu století. Svět kočárů hrčících po&nbsp;dláždění, psů štěkajících v&nbsp;zahradách, bratrů uličníků milých, pak nápadníci, uchazeči o&nbsp;její ženství, pak mladý manžel, jeho práce a&nbsp;jejich děti, v&nbsp;řadě za&nbsp;sebou, válka první a&nbsp;druhá, hlad a&nbsp;strach, nízké řádění lůzy na&nbsp;konci v&nbsp;květnu ’45, ti&nbsp;stejní&nbsp;– co&nbsp;předtím sloužili nacistům, sloužili udáním nebo jen vlaječkami a&nbsp;hajlováním. A&nbsp;smrt jejího muže v&nbsp;předvečer války, za&nbsp;protektorátu, okolo té&nbsp;temné průrvy v&nbsp;jejím životě kroužily a&nbsp;pořád se&nbsp;vracely její vzpomínky. Tři děti stály a&nbsp;dívaly se&nbsp;jí&nbsp;tázavě do&nbsp;očí a&nbsp;čtvrté, můj otec&nbsp;– měla v&nbsp;břiše. Dostala vdovský a&nbsp;její děti sirotčí důchod, toť vše. Z&nbsp;kanceláře Českomoravská Kolben–Daněk si&nbsp;mohla odnést manželovy věci, kružítka a&nbsp;tužky, dostala též&nbsp;– jeho stůl… Tento speciální montážní stůl stojí dodnes uprostřed kuchyně, natřený na&nbsp;bílo, celá rodina se&nbsp;u&nbsp;něj scházela po&nbsp;léta.</span></p>
        <p class="chunk" data-nb-ref-number="47" data-nb-words="27" data-nb-chars="162"><span class="idea" data-nb-ref-number="47" id="idea47" data-nb-words="27" data-nb-chars="162">Malá černá muška žije a&nbsp;krouží nad tím stolem, občas znehybní na&nbsp;lampě, na&nbsp;skleněném zvonu, za&nbsp;léta nechaly zde tiché generace věnec z&nbsp;mušinců. Slunilka pokojová.</span></p>
        <p class="chunk" data-nb-ref-number="48" data-nb-words="38" data-nb-chars="234"><span class="idea" data-nb-ref-number="48" id="idea48" data-nb-words="38" data-nb-chars="234">Tak, vybaven vzpomínkou na&nbsp;daleké letní dny, kdy válka ke&nbsp;mně přicházela ve&nbsp;vzpomínkách staré babičky, když prošly roky a&nbsp;loňského léta zemřel jeden z&nbsp;jejích synů, minulost opět přišla ke&nbsp;mně a&nbsp;počala vyprávět svůj nedokončený příběh.</span></p>
        <p class="chunk" data-nb-ref-number="49" data-nb-words="125" data-nb-chars="791"><span class="idea" data-nb-ref-number="49" id="idea49" data-nb-words="125" data-nb-chars="791">Toho podletí, kdy náhle zesnul můj takřka osmdesátiletý strýc. Ten kulometný střelec ze&nbsp;střemhlavého bombardéru Šturmovik, tento pohledný muž, po&nbsp;němž prahly ženy všech generací&nbsp;– černo­vlasý Fanfán Tulipán, musel být vnitřně silným člověkem. Rok před svým odchodem dal nám zasklený obrázek, rád maloval&nbsp;– měl talent, na&nbsp;útesu nad mořem, v&nbsp;záhonech květin na&nbsp;terase, stojí pohledná italská vilka pod modrým nebem. Dal obraz řka: „Abyste měli na&nbsp;mě&nbsp;nějakou vzpomínku…“ Nikdo to&nbsp;tehdy nekomentoval, jen já&nbsp;jsem si&nbsp;uchoval tu&nbsp;tichou větu. Po&nbsp;roce ho&nbsp;pozvali na&nbsp;malou laparoskopickou operaci žlázek v&nbsp;krku, a&nbsp;když se&nbsp;mu&nbsp;podívali do&nbsp;těla, zjistili, že&nbsp;je&nbsp;prorostlý rakovinou. Do&nbsp;týdne zemřel. Musel již nejméně rok pociťovat potíže, ale nikomu ani slovo, nejméně své milované hysterické manželce.</span></p>
        <p class="chunk" data-nb-ref-number="50" data-nb-words="85" data-nb-chars="540"><span class="idea" data-nb-ref-number="50" id="idea50" data-nb-words="85" data-nb-chars="540">Stáli jsme tam, před obřadní síní na&nbsp;hřbitově, v&nbsp;prudkém po­ledním slunci. Strýc&nbsp;– zesnulého bratra bělovlasé dvojče. Tento vědec-matematik s&nbsp;hořkostí v&nbsp;hlase, zkroucený nějakou vnitřní bolestí (babička mi&nbsp;vyprávěla, že&nbsp;bráškové-dvojčata hovořili mezi sebou až&nbsp;do&nbsp;svých osmi let nějakou soukromou, cizím nesrozumitelnou řečí…), tento živý a&nbsp;inteligentní strýček stál teď opřený o&nbsp;zeď a&nbsp;říkal, že&nbsp;snad dovnitř ani nepůjde, že&nbsp;bude na&nbsp;vzduchu. Jeho žal byl neosobní, ale o&nbsp;to víc hluboký, trhání&nbsp;– odluka v&nbsp;mase, v&nbsp;buňkách. Oddělení, roztětí.</span></p>
        <p class="chunk" data-nb-ref-number="51" data-nb-words="88" data-nb-chars="524"><span class="idea" data-nb-ref-number="51" id="idea51" data-nb-words="88" data-nb-chars="524">Seděli jsme po&nbsp;pohřbu v&nbsp;besídce, na&nbsp;zahradě u&nbsp;tety. Černě oděná nohatá vdova, podivuhodně čiperná&nbsp;– nosila stále další a&nbsp;další občerstvení. Strýc s&nbsp;ještě živým smutkem v&nbsp;očích hovořil s&nbsp;námi na&nbsp;všelijaká témata. Od&nbsp;věků se&nbsp;rodinné srazy odehrávaly tak, že&nbsp;po&nbsp;jídle se&nbsp;mužská a&nbsp;ženská společnost samovolně oddělily, a&nbsp;chlapi a&nbsp;kluci začali vést hovory na&nbsp;politická a&nbsp;vědecká témata, s&nbsp;přihlédnutím k&nbsp;praktickým poznámkám o&nbsp;motorech a&nbsp;stavebnictví. Ženy se&nbsp;sesedly a&nbsp;v&nbsp;hovoru se&nbsp;odebraly ke&nbsp;svým dětem, vnoučatům a&nbsp;nebožtíkům.</span></p>
        <p class="chunk" data-nb-ref-number="52" data-nb-words="34" data-nb-chars="224"><span class="idea" data-nb-ref-number="52" id="idea52" data-nb-words="34" data-nb-chars="224">Tehdy, za&nbsp;této pohřební hostiny&nbsp;– pohoštění. Kdy věk všech sourozenců se&nbsp;blížil osmdesátce, anebo ji&nbsp;už&nbsp;překročil, tehdy bělovlasý strýc začal vyprávět příběh svého otce, konstruktéra ČKD, člověka v&nbsp;soukolí blížící se&nbsp;války…</span></p>
        <p class="chunk" data-nb-ref-number="53" data-nb-words="72" data-nb-chars="515"><span class="idea" data-nb-ref-number="53" id="idea53" data-nb-words="72" data-nb-chars="515">František Kratochvíl byl inženýr strojař, konstruoval důlní věže a&nbsp;výtahy, mohutná převodová soustrojí pro elektrárny a&nbsp;motorové stanice. Někdy v&nbsp;polovině třicátých let byl přizván do&nbsp;týmu konstruktérů, kteří dostali za&nbsp;úkol vyprojektovat a&nbsp;zhotovit funkční prototyp lehkého, plovoucího tanku. Práce se&nbsp;po&nbsp;počátečních nutných obtížích podařila a&nbsp;někdy v&nbsp;letech ’38 –’39 stály ve&nbsp;vývojových dílnách dva prototypy obojživelníka, jeden rozpracovaný, druhý připraven již k&nbsp;funkčním zkouškám. Do&nbsp;toho přišel protektorát…</span></p>
        <p class="chunk" data-nb-ref-number="54" data-nb-words="89" data-nb-chars="529"><span class="idea" data-nb-ref-number="54" id="idea54" data-nb-words="89" data-nb-chars="529">Dědečka si&nbsp;začalo všímat gestapo, utajená složka německé moci si&nbsp;pro něj jezdila a&nbsp;vozila ho&nbsp;někam, na&nbsp;neznámé místo k&nbsp;výslechům. Protože se&nbsp;vše dělo pod záminkou vyšetřování ze&nbsp;špionáže proti Říši, ale on&nbsp;přitom nebyl zatčen, usuzuje se&nbsp;– tak se&nbsp;i&nbsp;vyjadřoval děd, že&nbsp;ho&nbsp;lámali ke&nbsp;spolupráci. Chtěli ho&nbsp;prostě přetáhnout na&nbsp;svoji stranu a&nbsp;využít ke&nbsp;svým účelům. Cenu měl pro ně&nbsp;jako odborník ve&nbsp;vývoji tanků, ale zřejmě i&nbsp;jako součást zpravodajských her, proto ty&nbsp;utajené, pod vymyšlenou záminkou uskutečněné výslechy mimo Prahu…</span></p>
        <p class="chunk" data-nb-ref-number="55" data-nb-words="76" data-nb-chars="408"><span class="idea" data-nb-ref-number="55" id="idea55" data-nb-words="76" data-nb-chars="408">Strýc se&nbsp;odmlčel, podržel si&nbsp;ruku na&nbsp;žebrech a&nbsp;chvíli naslouchal útrobám. „Ta tatínkova náhlá smrt, to&nbsp;– jak říkali doktoři&nbsp;– selhání srdce, to&nbsp;není pravda. To&nbsp;je&nbsp;kec, aby se&nbsp;to&nbsp;tehdy zaretušovalo… Otec měl dobrý srdce, nikdy si&nbsp;na&nbsp;nic nestěžoval, kouřil, pil kafe… Snažili se&nbsp;ho&nbsp;získat, a&nbsp;když se&nbsp;jim to&nbsp;nepodařilo, tak už&nbsp;věděl tolik o&nbsp;nich a&nbsp;o&nbsp;jejich záměrech, že&nbsp;ho&nbsp;nemohli nechat jen tak běhat po&nbsp;světě.</span></p>
        <p class="chunk" data-nb-ref-number="56" data-nb-words="114" data-nb-chars="673"><span class="idea" data-nb-ref-number="56" id="idea56" data-nb-words="114" data-nb-chars="673">V&nbsp;šedesátejch letech jsem dělal výpočty pro jednoho doktora na&nbsp;Bulovce, byl to&nbsp;náš přední odborník na&nbsp;rakovinný bujení, měl tam v&nbsp;laboratoři na&nbsp;policích všude Petriho misky a&nbsp;v&nbsp;nich tisíce rakovinnejch tkání, živil ty&nbsp;vzorky živným roztokem a&nbsp;ty v&nbsp;tom prostředí prospívaly léta. No&nbsp;a&nbsp;on jezdil po&nbsp;pražskejch pitevnách a&nbsp;bral vzorky tkání z&nbsp;obětí autonehod a&nbsp;jinejch neštěstí. Zjistil, že&nbsp;asi třetina populace onemocní zhoubným bujením, vůbec o&nbsp;tom neví, nemá žádný obtíže, a&nbsp;ta rakovina se&nbsp;v&nbsp;nich&nbsp;– z&nbsp;neznámejch příčin&nbsp;– zastaví, zapouzdří, vstřebá a&nbsp;nakonec zmizí a&nbsp;nechá jenom charakteristický stopy na&nbsp;kostech a&nbsp;ve tkáních, a&nbsp;ty lidi nakonec zemřou na&nbsp;něco úplně jinýho…</span></p>
        <p class="chunk" data-nb-ref-number="57" data-nb-words="82" data-nb-chars="528"><span class="idea" data-nb-ref-number="57" id="idea57" data-nb-words="82" data-nb-chars="528">Potřeboval ten doktor na&nbsp;ty&nbsp;svý záznamy o&nbsp;tisících a&nbsp;desítkách tisíc případů nějakej systém, vypracovat algoritmy pro výpočet statistik a&nbsp;spoustu dílčích, specifickejch charakteristik. Potřeboval to&nbsp;prostě spočítat. Dělal jsem tenkrát na&nbsp;tom sálovým počítači v&nbsp;ústavu v&nbsp;Jilský, byl to&nbsp;bejvalej klášter, zůstal tam jeden stařičkej bratr řeholník, vždycky když jsem měl noční měření, tak jsem se&nbsp;díval, jak se&nbsp;setmělou chodbou o&nbsp;půlnoci šoural v&nbsp;takový noční čepičce, se&nbsp;svíčkou v&nbsp;ruce, šel se&nbsp;modlit do&nbsp;kostela, malinký stařeček…</span></p>
        <p class="chunk" data-nb-ref-number="58" data-nb-words="21" data-nb-chars="139"><span class="idea" data-nb-ref-number="58" id="idea58" data-nb-words="21" data-nb-chars="139">Tak jsem tomu doktorovi napsal program a&nbsp;proháněl ty&nbsp;data počítačem, všechno se&nbsp;to&nbsp;muselo nejdřív naťukat, naperforovat do&nbsp;děrnejch štítků…</span></p>
        <p class="chunk" data-nb-ref-number="59" data-nb-words="68" data-nb-chars="420"><span class="idea" data-nb-ref-number="59" id="idea59" data-nb-words="68" data-nb-chars="420">Když jsem mu&nbsp;předával ty&nbsp;výsledky, přišla řeč na&nbsp;smrt tatínka. Ten doktor před válkou byl na&nbsp;studiích v&nbsp;Německu, vyprávěl mi, jak na&nbsp;ústavu přidruženým k&nbsp;jejich fakultě, na&nbsp;nějakým sloučeným, speciálním pracovišti analyzovali tenkrát skupiny chemiků přírodní jedy získaný z&nbsp;výprav do&nbsp;Afriky, z&nbsp;Konga… Byly to&nbsp;ty&nbsp;slavný šípový jedy a&nbsp;vůbec všechny možný látky, který domorodci v&nbsp;těch krajích používají k&nbsp;životu v&nbsp;pralese.</span></p>
        <p class="chunk" data-nb-ref-number="60" data-nb-words="111" data-nb-chars="683"><span class="idea" data-nb-ref-number="60" id="idea60" data-nb-words="111" data-nb-chars="683">Podařilo se&nbsp;jim analyzovat skupinu látek, která po&nbsp;určitý době, kdy se&nbsp;v&nbsp;organismu dotvořila a&nbsp;sloučila s&nbsp;jinými prvky, vyvolávala efekt zástavy srdce nebo mozkový smrti a&nbsp;byla posléze v&nbsp;těle nezjistitelná, stačila se&nbsp;rozložit na&nbsp;nevinný sloučeniny a&nbsp;prvky. Začalo se&nbsp;tomu říkat&nbsp;– mrtvicovej jed, a&nbsp;okamžitě se&nbsp;ten další výzkum stal utajovanej. Pak bylo ticho, ale za&nbsp;války se&nbsp;množily zprávy o&nbsp;náhlejch úmrtích do&nbsp;tý&nbsp;doby zdravejch osob, a&nbsp;vždycky, nebo většinou, se&nbsp;jednalo o&nbsp;někoho Třetí říši nepohodlnýho. Vždycky se&nbsp;jako příčina smrti určil srdeční infarkt nebo mozková mrtvice… Asi se&nbsp;jim ten jed podařilo syntetizovat, anebo uměli sehnat ty&nbsp;přírodní komponenty na&nbsp;jeho výrobu…“</span></p>
        <p class="chunk" data-nb-ref-number="61" data-nb-words="32" data-nb-chars="209"><span class="idea" data-nb-ref-number="61" id="idea61" data-nb-words="32" data-nb-chars="209">Strýc se&nbsp;odmlčel a&nbsp;všichni, my, jeho posluchači, jsme setrvali v&nbsp;zamyšlení. Od&nbsp;druhého stolu, od&nbsp;ženského chumlu zazněl do&nbsp;ticha veselý smích a&nbsp;útržky opakovaně přeříkávané historky o&nbsp;nějakém chytrém batoleti.</span></p>
        <p class="chunk" data-nb-ref-number="62" data-nb-words="26" data-nb-chars="168"><span class="idea" data-nb-ref-number="62" id="idea62" data-nb-words="26" data-nb-chars="168">„Po válce, po&nbsp;osmačtyřicátým, jsem nastoupil do&nbsp;učení na&nbsp;nástrojaře v&nbsp;ČKD. Na&nbsp;školu mě&nbsp;už&nbsp;tehdy, z&nbsp;kádrovejch důvodů, nevzali, nedostal jsem doporučení uličního výboru…</span></p>
        <p class="chunk" data-nb-ref-number="63" data-nb-words="142" data-nb-chars="774"><span class="idea" data-nb-ref-number="63" id="idea63" data-nb-words="142" data-nb-chars="774">Chodil jsem tam občas podívat se&nbsp;do&nbsp;konstrukce, do&nbsp;kanceláří, kde před válkou pracoval tatínek, znal jsem tam některý jeho kolegy, co&nbsp;tam zůstali přes válku. Jednou mi&nbsp;povídal… jak se&nbsp;jenom jmenoval… jak jenom bylo to&nbsp;jeho jméno… inženýr… No&nbsp;prostě, já&nbsp;si&nbsp;pak vzpomenu… vzal si&nbsp;mě&nbsp;stranou a&nbsp;povídá mi&nbsp;– ať&nbsp;sem už&nbsp;nechodím, že&nbsp;to&nbsp;tady pro mě&nbsp;není bezpečný, pořád tu&nbsp;pracujou lidi, co&nbsp;maj na&nbsp;svědomí mýho tatínka, že&nbsp;by&nbsp;se&nbsp;mi&nbsp;taky něco mohlo stát, ty&nbsp;lidi se&nbsp;bojej a&nbsp;maj teď některý z&nbsp;nich funkce, bojej se&nbsp;mě, představuju pro ně&nbsp;riziko, mohl jsem tenkrát před válkou něco zaslechnout, nevědí, co&nbsp;vím. Otec mi&nbsp;moh před smrtí něco říct a&nbsp;oni prostě mají strach, a&nbsp;budou ochotný udělat cokoli, abych je&nbsp;nemoh ohrozit. Byly padesátý léta, jejich začátek, tam šlo opravdu o&nbsp;život…</span></p>
        <p class="chunk" data-nb-ref-number="64" data-nb-words="27" data-nb-chars="153"><span class="idea" data-nb-ref-number="64" id="idea64" data-nb-words="27" data-nb-chars="153">Tak jsem dokončil učení a&nbsp;hned jsem si&nbsp;podal žádost na&nbsp;leteckou strojní průmyslovku do&nbsp;Mladý Boleslavi. Udělal jsem přijímačky a&nbsp;zmizel z&nbsp;Prahy a&nbsp;z&nbsp;ČKD…“</span></p>
        <p class="chunk" data-nb-ref-number="65" data-nb-words="67" data-nb-chars="392"><span class="idea" data-nb-ref-number="65" id="idea65" data-nb-words="67" data-nb-chars="392">Teď už&nbsp;dokonce i&nbsp;dcery a&nbsp;vnučky naslouchaly se&nbsp;zaujetím, tohle se&nbsp;dotýkalo hlavně bělovlasé tety, byla z&nbsp;té čtveřice sourozenců nejstarší, pomáhala babičce s&nbsp;nejmladším dítětem, mimino si&nbsp;brávala&nbsp;– sama už&nbsp;dospívající dívka, v&nbsp;kočárku na&nbsp;dvůr a&nbsp;spolu s&nbsp;kamarádkami se&nbsp;učily na&nbsp;mém otci převlékat kabátky a&nbsp;čepečky a&nbsp;– dodává můj otec, jemu se&nbsp;to&nbsp;líbilo… Smál se, šťastné dítě uprostřed války…</span></p>
        <p class="chunk" data-nb-ref-number="66" data-nb-words="26" data-nb-chars="141"><span class="idea" data-nb-ref-number="66" id="idea66" data-nb-words="26" data-nb-chars="141">Teta se&nbsp;ptá svého bratra: „Opravdu, takhle se&nbsp;to&nbsp;stalo tatínkovi? Dyť se&nbsp;říkalo, že&nbsp;umřel na&nbsp;srdce… Opravdu, a&nbsp;proč si&nbsp;nám to&nbsp;tenkrát neřek?“</span></p>
        <p class="chunk" data-nb-ref-number="67" data-nb-words="32" data-nb-chars="185"><span class="idea" data-nb-ref-number="67" id="idea67" data-nb-words="32" data-nb-chars="185">„To nešlo, tenkrát to&nbsp;nešlo, bylo to&nbsp;moc nebezpečný. Ty&nbsp;lidi se&nbsp;mohli mstít, kdyby se&nbsp;to&nbsp;prozradilo, mstít, kdyby je&nbsp;to&nbsp;ohrozilo, měli kariéry… tenkrát byly všude ty&nbsp;procesy… Nešlo to.“</span></p>
        <p class="chunk" data-nb-ref-number="68" data-nb-words="66" data-nb-chars="421"><span class="idea" data-nb-ref-number="68" id="idea68" data-nb-words="66" data-nb-chars="421">Mlčení. Ticho se&nbsp;rozšířilo na&nbsp;celou společnost. Tohle bylo něco jiného. Tahle dávná smrt, zavrstvená desítkami let jejich osobních životů, příběhů a&nbsp;manželství. Pod tou vrstvou bylo však jejich dávné mládí a&nbsp;v&nbsp;něm jak maják&nbsp;– smrt jejich otce, nezahojená, jenom zaschlá rána, zdánlivě zajizvená, ta&nbsp;rána se&nbsp;opět po&nbsp;letech&nbsp;– v&nbsp;jejich vlastním stáří&nbsp;– znovu otevřela tímhle překvapivým způsobem, touhle nenadálou informací…</span></p>
        <p class="chunk" data-nb-ref-number="69" data-nb-words="239" data-nb-chars="1393"><span class="idea" data-nb-ref-number="69" id="idea69" data-nb-words="239" data-nb-chars="1393">Strýc, takřka osmdesátiletá čilá bytost, nechávaje poznenáhlu za&nbsp;sebou tu&nbsp;dávnou, smutnou historii, a&nbsp;dokonce i&nbsp;nedávnou, čerstvou smrt svého bratra, povídá vesele: „Tenkrát v&nbsp;tý Boleslavi, to&nbsp;bylo vo&nbsp;fous… To&nbsp;moh bejt jednapadesátej rok a&nbsp;my, s&nbsp;klukama z&nbsp;průmyslovky, jsme našli u&nbsp;traťovýho domku vedle kolejí, u&nbsp;takový výhybkárny, našli jsme tam kýbl mazutu, natírali tím ty&nbsp;hejblata, ty&nbsp;páky a&nbsp;převody ve&nbsp;výhybkách. Jeden z&nbsp;nás to&nbsp;vzal, já&nbsp;vim kdo, ale nebudu ho&nbsp;jmenovat… Prostě vzali jsme ten kýbl a&nbsp;ještě takový špinavý koště a&nbsp;tam ve&nbsp;svahu, jak za&nbsp;nádražím stoupaj ty&nbsp;železniční koleje, tak tam jsme jednu tu&nbsp;kolej pořádně namazali… No&nbsp;hrůza, za&nbsp;to&nbsp;tenkrát dávali dvacet let. Za&nbsp;sabotáž… Některý to&nbsp;namastili, jiný se&nbsp;jenom dívali, ale tak jsme byli chytrý, že&nbsp;jsme pak křovím prolezli okolo nádraží pryč, šli jsme pěšky až&nbsp;do&nbsp;Kosmonos a&nbsp;zase z&nbsp;druhý strany zpátky, obešli jsme celou Boleslav… No, šli jsme se&nbsp;jako podívat na&nbsp;zámek a&nbsp;z&nbsp;těch ochozů byl výhled dolů na&nbsp;nádraží. Tam se&nbsp;to&nbsp;hemžilo uniformami, určitě vyhlásili pohotovost, policajti, strážný, vojáci… Dvě spřažený lokomotivy se&nbsp;rozjížděly a&nbsp;snažily se&nbsp;dostat do&nbsp;svahu, po&nbsp;tý&nbsp;mazlavý koleji… To&nbsp;byl zvuk, kouřilo se&nbsp;z&nbsp;nich, to&nbsp;byly ještě tenkrát parní lokomotivy na&nbsp;uhlí… teď se&nbsp;jim začaly protáčet kola, ječelo to&nbsp;a&nbsp;bzučelo, strojvůdci vztekle řvali… Jo, my&nbsp;měli, jak se&nbsp;říká, pořádně staženej zadek… Ale nepřišlo se&nbsp;na&nbsp;to!“</span></p>
        <p class="chunk" data-nb-ref-number="70" data-nb-words="214" data-nb-chars="1237"><span class="idea" data-nb-ref-number="70" id="idea70" data-nb-words="214" data-nb-chars="1237">Vrtíme a&nbsp;potřásáme hlavami. Nejdříve mladí, pak i&nbsp;starší se&nbsp;smějí a&nbsp;ti nejbližší obdivně poplácávají strýce po&nbsp;ramenou. Hovor a&nbsp;řeči se&nbsp;rozvrstvily po&nbsp;věku a&nbsp;zájmech… Tu&nbsp;strýc, když si&nbsp;notně zavdal šňupacího tabáku, červený letitý balonek s&nbsp;hubičkou z&nbsp;lékařského kapátka, tento svůj vynález&nbsp;– aplikátor byl s&nbsp;ním nerozlučně spjat… když kýchl, povídá: „Se mnou ve&nbsp;třídě na&nbsp;průmyslovce seděl jeden, teď to&nbsp;meno nemám v&nbsp;hlavě, ale byl odsouzen v&nbsp;tom procesu se&nbsp;skupinou Mašínů, dostal chudák provaz. Jeden z&nbsp;těch Mašínů, jak zavraždili toho inkasistu&nbsp;– co&nbsp;vezl vejplaty… Ten Mašín, co&nbsp;ho&nbsp;zastřelil, dal tu&nbsp;pistoli tomu pitomcovi a&nbsp;ten si&nbsp;ji&nbsp;samozřejmě nechal. Když se&nbsp;časem při vyšetřování přišlo tady na&nbsp;toho kluka, když rozkryli tu&nbsp;skupinu a&nbsp;tamtěm vrahům se&nbsp;podařilo utéct… tak u&nbsp;toho mýho spolužáka našli na&nbsp;půdě tu&nbsp;pistoli, udělali zkoušky na&nbsp;otisk hlavně na&nbsp;kulce&nbsp;– protože kulku měli z&nbsp;toho mrtvýho, otisk komory a&nbsp;zápalníku na&nbsp;hilzně&nbsp;– tu&nbsp;taky měli, všechno jim sedělo, a&nbsp;tak ten kluk, snad byl čerstvě plnoletej, nevim… ale dostal provaz a&nbsp;oběsili ho, chudáka, bez milosti… A&nbsp;vůbec tomu soudu nevadilo, že&nbsp;ten kluk byl v&nbsp;okamžiku vraždy někde úplně jinde. Neuznal jeho svědky. Prostě&nbsp;– dostal to&nbsp;sežrat za&nbsp;jiný. Za&nbsp;skutečný vrahy.“</span></p>
        <p class="chunk" data-nb-ref-number="71" data-nb-words="47" data-nb-chars="259"><span class="idea" data-nb-ref-number="71" id="idea71" data-nb-words="47" data-nb-chars="259">Studená hrůza té&nbsp;doby natekla poznenáhlu mezi nás, jako by&nbsp;někde poblíž byl kus ledu, jako by&nbsp;se&nbsp;převrhla nádoba s&nbsp;tekutým dusíkem, a&nbsp;on teď tekl travou mezi námi a&nbsp;vše zmrtvil a&nbsp;znehybnil… Opět byla smrt mezi námi. Před hodinou jsme přeci přišli ze&nbsp;hřbitova…</span></p>
        <p class="chunk" data-nb-ref-number="72" data-nb-words="215" data-nb-chars="1151"><span class="idea" data-nb-ref-number="72" id="idea72" data-nb-words="215" data-nb-chars="1151">Tu&nbsp;můj veselý otec, nejmladší ze&nbsp;sourozenců, povídá, obraceje se&nbsp;na&nbsp;nás mladší: „Vláďa (to byl právě pohřbený strýc) uměl nejlíp z&nbsp;nás utíkat. A&nbsp;když za&nbsp;války nebylo co&nbsp;jíst a&nbsp;my byli s&nbsp;máti na&nbsp;chatě, protože tady na&nbsp;venku se&nbsp;ještě něco málo dalo sehnat… Tak když na&nbsp;poli byly brambory, tak se&nbsp;Vláďa převlík za&nbsp;holku, vzal si&nbsp;sukni a&nbsp;červenej šátek si&nbsp;uvázal na&nbsp;hlavu a&nbsp;šel krást… Kolikrát ho&nbsp;ty&nbsp;vesnický uviděli a&nbsp;hnali se&nbsp;s&nbsp;křikem za&nbsp;ním na&nbsp;pole… A&nbsp;on si&nbsp;jen podkasal sukni, brambory dal do&nbsp;pytle a&nbsp;pytel na&nbsp;ramena, a&nbsp;než ten dědek ho&nbsp;doběh, tak vystartoval takovým tempem, že&nbsp;ho&nbsp;nikdy nikdo nedohonil… A&nbsp;to kolikrát za&nbsp;nim poslali i&nbsp;mladý… Zaběh do&nbsp;lesa, tam shodil ze&nbsp;sebe šátek, sukni… Všechno schoval spolu s&nbsp;bramborama pod větve do&nbsp;mlází a&nbsp;obešel vesnici a&nbsp;z&nbsp;druhý strany se&nbsp;jakoby nic vrátil domů. Za&nbsp;tmy pak šel do&nbsp;tý&nbsp;lesní skrýše pro svý věci a&nbsp;druhej den udělala máti bramborový placky se&nbsp;švestkovejma povidlama, pečený rovnou na&nbsp;kamnech… Sypaný cukrem a&nbsp;skořicí… K&nbsp;tomu sme pili meltový kafe… Po&nbsp;vesnici se&nbsp;pak vyprávělo, že&nbsp;tu&nbsp;řádí nějaká rychlá holka, co&nbsp;umí neuvěřitelně běhat, asi z&nbsp;Čihadel nebo z&nbsp;jiný vesnice… Vládík&nbsp;– rychlá holka…“</span></p>
        <p class="chunk" data-nb-ref-number="73" data-nb-words="33" data-nb-chars="179"><span class="idea" data-nb-ref-number="73" id="idea73" data-nb-words="33" data-nb-chars="179">Řehtáme se&nbsp;a&nbsp;smějem o&nbsp;překot. Všichni, staří i&nbsp;mladí, i&nbsp;ženské se&nbsp;přidaly. Vidina nebožtíka, jenž jako rychlá dívka mizí v&nbsp;sukni a&nbsp;červeném šátku za&nbsp;obzorem… Smějem se&nbsp;až&nbsp;k&nbsp;slzám.</span></p>
        <h2 id="heading-1" class="chunk" data-nb-ref-number="74" data-nb-words="3" data-nb-chars="5"><span class="idea" data-nb-ref-number="74" id="idea74" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="75" data-nb-words="137" data-nb-chars="899"><span class="idea" data-nb-ref-number="75" id="idea75" data-nb-words="137" data-nb-chars="899">F-IV-H, lehký obojživelný tank. Někde v&nbsp;bytě, v&nbsp;zadním pokoji, někde v&nbsp;těch skříních, možná v&nbsp;tom prádelníku musí být ta&nbsp;stará nazelenalá fotka. Najdu ji, musím ji&nbsp;najít, nedávno získané informace o&nbsp;okolnostech smrti Ing.&nbsp;Kratochvíla oživily a&nbsp;probarvily tu&nbsp;starou rodinnou relikvii, jež byla pořízena za&nbsp;podivných okolností. V&nbsp;dětství jsem ji&nbsp;vídal, když za&nbsp;příbuzenských srazů, za&nbsp;babiččiných narozenin, se&nbsp;celá široká rodina sešla a&nbsp;my, mladí bratranci, jsme mohli trochu kramařit v&nbsp;šerém zadním pokoji. Bylo to&nbsp;takové staré, vyrudlé album, které spolu s&nbsp;vánočními ozdobami, s&nbsp;černými a&nbsp;rudými čerty ze&nbsp;štětinatých drátků, s&nbsp;letadélky z&nbsp;vybledlých skleněných perel spočívalo v&nbsp;některé z&nbsp;hlubokých šuplat toho prachstarého prádelníku. Později nad těmito artefakty potichu zvítězila černovlasá dlouhonohá panna&nbsp;– modelka, měla přes vyvinutá prsa přehozenu rudou šerpu s&nbsp;nápisem Miss Hong Kong 1956.</span></p>
        <p class="chunk" data-nb-ref-number="76" data-nb-words="48" data-nb-chars="292"><span class="idea" data-nb-ref-number="76" id="idea76" data-nb-words="48" data-nb-chars="292">V&nbsp;těchto dnech, kdy jsem obeslal různé ústavy a&nbsp;instituce dotazy na&nbsp;mého děda, žádostiv najít alespoň kus, záblesk zprávy z&nbsp;těch dávných válečných časů. Útržek reality, který by&nbsp;potvrdil nebo naznačil&nbsp;– co&nbsp;se&nbsp;to&nbsp;tehdy stalo, že&nbsp;mírný, blonďatý inženýr s&nbsp;velkýma bezelstnýma očima musel umřít…</span></p>
        <p class="chunk" data-nb-ref-number="77" data-nb-words="84" data-nb-chars="509"><span class="idea" data-nb-ref-number="77" id="idea77" data-nb-words="84" data-nb-chars="509">V&nbsp;těchto větrných dnech, kdy náhlé podletní deště zatáhly na&nbsp;týdny oblohu, jsem zahnul z&nbsp;průjezdu a&nbsp;tu do&nbsp;mne málem vrazil rychle se&nbsp;řítící invalidní vozík. Z&nbsp;něho se&nbsp;na&nbsp;mě&nbsp;rozmazaně smála zhroucená paní a&nbsp;zpoza ní&nbsp;na&nbsp;mě&nbsp;začal přátelsky krákorat veselý drobný mužík. Obličej mladého kluka má&nbsp;při bližším pohledu složen z&nbsp;tisíců drobných vrásek, značnou část tváře ukrývají velké sluneční brýle, mám podezření, že&nbsp;jsou to&nbsp;okuláry dámské, někdy v&nbsp;sedmdesátých letech jsem je&nbsp;vídával na&nbsp;jedné televizní zpěvačce…</span></p>
        <p class="chunk" data-nb-ref-number="78" data-nb-words="49" data-nb-chars="284"><span class="idea" data-nb-ref-number="78" id="idea78" data-nb-words="49" data-nb-chars="284">To&nbsp;je&nbsp;Karel Brůžků, pětaosmdesátiletý čiperný mladík. Stará se&nbsp;o&nbsp;tu nemohoucí paní, vdovu po&nbsp;jeho bratrovi. Denně je&nbsp;vídávám na&nbsp;nábřežní stezce podél řeky. Za&nbsp;horka i&nbsp;za zimního nečasu, každý den tlačí pan Brůžek invalidní vozík a&nbsp;je z&nbsp;toho opálený a&nbsp;má větrem ošlehanou zdravou tvář.</span></p>
        <p class="chunk" data-nb-ref-number="79" data-nb-words="164" data-nb-chars="898"><span class="idea" data-nb-ref-number="79" id="idea79" data-nb-words="164" data-nb-chars="898">Stojí tu&nbsp;naproti mně ve&nbsp;velikých tropických kraťasech, v&nbsp;jakési nepravděpodobné vestičce, a&nbsp;podává mi&nbsp;pevnou, přátelskou ruku. Přistupuje až&nbsp;ke&nbsp;mně, paní se&nbsp;kinklá hlava, směje se&nbsp;na&nbsp;mě&nbsp;a&nbsp;cosi šťastně mumlá… pan Brůžek mi&nbsp;hledí zdola do&nbsp;tváře, zaklání hlavu a&nbsp;hlaholí: „Dobrý den, pane Kratochvíl, tak jak to&nbsp;jde? Jak se&nbsp;máte? Co? Musí to&nbsp;jít? Co?“ „Ale to&nbsp;víte, pane Brůžek, nějak bylo a&nbsp;nějak bude… Musíme se&nbsp;s&nbsp;tím poprat, nedá se&nbsp;nic dělat, nikdo to&nbsp;za&nbsp;nás neudělá!“ nutím se&nbsp;do&nbsp;podobně zběsilého štěstí, ale v&nbsp;mém podání to&nbsp;zní neuměle a&nbsp;chabě. „Ha, ha, hááá!“ křičí pan Brůžek a&nbsp;paní se&nbsp;v&nbsp;kočárku kymácí, až&nbsp;málem přepadává… „Ha, hááá! To&nbsp;máte pravdu, pane Kratochvíl! Musíme to&nbsp;pevně držet v&nbsp;pazourách!“ To&nbsp;ti&nbsp;věřím, myslím si, ty&nbsp;to&nbsp;teda budeš držet fest, ty&nbsp;jo, veselej dědku. „A&nbsp;jaký to&nbsp;bude, co&nbsp;myslíte, pane Kratochvíl, jaký to&nbsp;letos bude ve&nbsp;světě? Co? Jakej zas neřád na&nbsp;nás nachystaj?“</span></p>
        <p class="chunk" data-nb-ref-number="80" data-nb-words="247" data-nb-chars="1490"><span class="idea" data-nb-ref-number="80" id="idea80" data-nb-words="247" data-nb-chars="1490">Už&nbsp;mě&nbsp;to&nbsp;zmáhá, šklebit se&nbsp;jak zmatenej orangutan, na&nbsp;něj&nbsp;– na&nbsp;starýho Brůžka nemám, rok od&nbsp;roku je&nbsp;veselejší a&nbsp;zdravější. Pamatuju se, jak před lety, když jsem co&nbsp;malý chlapec pobíhal o&nbsp;Vánocích vonícím babiččiným bytem, přicházel tento tehdy bledý, v&nbsp;těch šedesátých letech asi čtyřicetiletý pan Brůžek a&nbsp;měl vánoční melancholii, smutek mu&nbsp;temněl oči a&nbsp;světla elektrických svíčiček, lesklé skleněné ozdoby z&nbsp;vánočního stromku se&nbsp;mu&nbsp;odrážely v&nbsp;těch hlubokých, úzkostí stažených zřítelnicích. Strýc mu&nbsp;tehdy rozmlouval sebevražednou náladu. „Hele, Karle, neblbni, normálně až&nbsp;se&nbsp;vrátíš domů…“ Karel Brůžků ho&nbsp;přerušil: „Ale já&nbsp;doma nikoho nemám, máma už&nbsp;dávno umřela, brácha je&nbsp;ženatej a&nbsp;bydlí jinde, táta, jak víš, je&nbsp;taky už&nbsp;na&nbsp;pravdě… ženskou žádnou nemám, jsem doma sám…“ Strýc oponoval, sám ve&nbsp;svých bezmála pětačtyřiceti teprve čerstvě ženatý, vědec zanořený do&nbsp;své dobrodružné práce, vyvracel mu&nbsp;existenciální smutek, vymlouval mu, pravda neobratně, ale upřímně, rozmlouval mu&nbsp;jeho chladný strach: „Hele, Karle, neblbni, neudělej nějakou pitominu. Dej si&nbsp;ještě tady ten čaj s&nbsp;rumem, pak pudeš domů&nbsp;– pustíš si&nbsp;rádio, budou hrát koledy a&nbsp;ty si&nbsp;dáš večeři, máš ještě kapra a&nbsp;salát? Máš? Jo? Tak se&nbsp;najez a&nbsp;di brzo spát. A&nbsp;zejtra vstaneš, nasnídáš se&nbsp;a&nbsp;půjdeš se&nbsp;projít, jsou Vánoce, na&nbsp;Boží hod jdi do&nbsp;kostela, jdi se&nbsp;podívat na&nbsp;Hrad, do&nbsp;Svatýho Víta. A&nbsp;odpoledne zajdi k&nbsp;nám, víš, kde teď bydlím? Byl jsi tam už&nbsp;na&nbsp;svatební hostině, pamatuješ přeci? Tak hlavně, Karle, žádnou blbinu…“</span></p>
        <p class="chunk" data-nb-ref-number="81" data-nb-words="230" data-nb-chars="1333"><span class="idea" data-nb-ref-number="81" id="idea81" data-nb-words="230" data-nb-chars="1333">Hledím do&nbsp;té&nbsp;pětaosmdesátileté tváře veselého pana Brůžka a&nbsp;tu pojednou prolétl mi&nbsp;hlavou nápad: „Pozdravuje vás Milan. Je&nbsp;teď přes prázdniny na&nbsp;chatě. Ještě pořád učí na&nbsp;tý&nbsp;vysoký škole, nechtěj ho&nbsp;pustit, to&nbsp;víte&nbsp;– líbí se&nbsp;jim, že&nbsp;umí všechno spravit, tu&nbsp;matiku a&nbsp;strojírenství umí vysvětlit, a&nbsp;hlavně je&nbsp;to&nbsp;důchodce, takže ho&nbsp;nemusej platit jako plnou pracovní sílu…“ Pan Brůžek zvážní a&nbsp;je vidět, jak se&nbsp;mu&nbsp;přelaďuje mozek na&nbsp;jinou hladinu fungování… minulost, strýc Milan&nbsp;– dobrý vrstevník. Povídám: „Právě nedávno, když měl pohřeb Vláďa, to&nbsp;víte, že&nbsp;umřel?“ Vidím úlek a&nbsp;překvapení v&nbsp;jeho tváři, tohle nečekal, to&nbsp;je&nbsp;blízko, strýc Vládík byl též jeho vrstevník, z&nbsp;dvojčat byl ten mlčenlivý a&nbsp;uhlazený Fanfán Tulipán. „Vláďa už&nbsp;nežije? To&nbsp;je&nbsp;smutný. Tak to&nbsp;vidíte… Tak to&nbsp;je&nbsp;teda…“ Rychle kuju železo, dokud je&nbsp;žhavé, zároveň mi&nbsp;z&nbsp;oka vyjela jedna soustrastná slza: „Jo, už&nbsp;to&nbsp;má&nbsp;za&nbsp;sebou, bylo to&nbsp;rychlý…“ Pan Brůžek oponuje matně: „Ale on&nbsp;byl přeci nadanej keramik, studoval nějakou uměleckou školu…“ Rychle ho&nbsp;odkláním od&nbsp;tématu a&nbsp;povídám: „No, a&nbsp;na tom pohřbu Vladimíra nám Milan vyprávěl, jak gestapo nebo kdo, jak Němci vozili jejich tatínka na&nbsp;výslechy do&nbsp;rajchu, jak byl pryč třeba celej tejden, jak potom divně rychle umřel. Snad ho&nbsp;otrávili něčím, nebo že&nbsp;by&nbsp;to&nbsp;byl infarkt, to&nbsp;jsme si&nbsp;léta mysleli, srdce nebo mozek…“</span></p>
        <p class="chunk" data-nb-ref-number="82" data-nb-words="298" data-nb-chars="1712"><span class="idea" data-nb-ref-number="82" id="idea82" data-nb-words="298" data-nb-chars="1712">Pan Brůžek přistoupil až&nbsp;ke&nbsp;mně, zaklonil hlavu a&nbsp;dívaje se&nbsp;mi&nbsp;do&nbsp;očí přes ryšavé sluneční brýle, počal důrazně a&nbsp;věcně hovořit: „Tak, pane Kratochvíl, váš tatínek, teda vlastně Milanův tatínek, váš to&nbsp;byl dědeček, on&nbsp;se&nbsp;kamarádil s&nbsp;mým tatínkem a&nbsp;chodil se&nbsp;mu&nbsp;svěřovat a&nbsp;radil se&nbsp;s&nbsp;ním, co&nbsp;má&nbsp;dělat v&nbsp;těch dnech… Oni ty&nbsp;Němci měli na&nbsp;něm zájem už&nbsp;v&nbsp;roce třicet osm. Zvali ho&nbsp;na&nbsp;jejich velvyslanectví a&nbsp;tam mu&nbsp;nabízeli německý občanství. Prej by&nbsp;byl říšskej Němec, uznali by&nbsp;mu&nbsp;titul inženýra, mohl by&nbsp;si&nbsp;udělat doktorát a&nbsp;měl by&nbsp;všechny výhody, děti a&nbsp;manželka by&nbsp;to&nbsp;občanství získaly automaticky spolu s&nbsp;ním… Tatínek mu&nbsp;říkal: Hele, neber to, je&nbsp;to&nbsp;nebezpečný, nevíš, co&nbsp;se&nbsp;stane. On&nbsp;to&nbsp;teda opakovaně odmítal, pořád si&nbsp;ho&nbsp;zvali a&nbsp;zvyšovali ty&nbsp;nabídky… Moc o&nbsp;něj stáli,“ polkl a&nbsp;utřel si&nbsp;lehce potřísněné rty. „Ale proč, pane Brůžek?“ povídám. „Vždyť byl inženýrem v&nbsp;Českomoravský, já&nbsp;vím, dělal na&nbsp;tom plovoucím tanku, ale to&nbsp;byl přeci tým odborníků, to&nbsp;nemoh dělat sám… Proč si&nbsp;vybrali zrovna jeho? Mohli přeci nakrásně zkusit lámat nějakýho kolegu?“ Černé zornice se&nbsp;mi&nbsp;zpod kouřového skla zařezávají do&nbsp;očí, šlachovitá ruka mě&nbsp;bere jemně za&nbsp;loket: „Pane Kratochvíl, to&nbsp;taky určitě udělali, ale jim na&nbsp;vašem dědečkovi záleželo nejen proto, že&nbsp;dělal na&nbsp;tom plovoucím tanku a&nbsp;že uměl plynně německy, že&nbsp;tam léta jezdil&nbsp;– do&nbsp;Rakouska i&nbsp;do Říše&nbsp;– dělat ty&nbsp;důlní výtahy a&nbsp;soustrojí pro elektrárny. On&nbsp;to&nbsp;byl velmi nadanej matematickej mozek, uměl si&nbsp;představit spoustu navzájem provázanejch technickejch náležitostí, že&nbsp;ta&nbsp;výsledná konstrukce byla vždycky funkční a&nbsp;pevná, a&nbsp;přitom nebyla těžkopádná a&nbsp;nákladná. Byl to&nbsp;technickej talent, to&nbsp;o&nbsp;něm říkal můj tatínek, a&nbsp;on byl taky strojař, takže věděl, co&nbsp;mluví.“</span></p>
        <p class="chunk" data-nb-ref-number="83" data-nb-words="169" data-nb-chars="1034"><span class="idea" data-nb-ref-number="83" id="idea83" data-nb-words="169" data-nb-chars="1034">Cítím v&nbsp;nose železitý, temný pach historie. Uhelné sloje, jimiž vane průvan, kdesi v&nbsp;dálce bouchají dveře uvolněné z&nbsp;pantů… Povídám: „Asi ho&nbsp;někdo udal, možná, nebo na&nbsp;tom pracovišti měli nějakýho informátora…“ Pan Brůžek maně pošoupnul vozíkem a&nbsp;paní hned přepadla hlava na&nbsp;druhou stranu a&nbsp;ona vypadala, že&nbsp;není na&nbsp;světě nic zajímavějšího než kolo od&nbsp;jejího vozíku, soustředěně na&nbsp;něj zírala. „Pane Kratochvíl!“ začal pan Brůžek nahlas šeptat, vzal do&nbsp;štipců košili na&nbsp;mé&nbsp;hrudi a&nbsp;přiblížil svou tvář takřka na&nbsp;doraz: „To není jenom ten tank, zaslechl jsem, jednou večer to&nbsp;povídal váš dědeček mýmu tatínkovi, říkal něco o&nbsp;raketovým výzkumu, žádal tatínka, aby to&nbsp;nikomu neříkal… konstrukce, rádiový navádění a&nbsp;tak dál. Nerozuměl jsem všemu, a&nbsp;můj tatínek mi&nbsp;o&nbsp;tom nikdy nic neřek, ale zaslechl jsem ten večer od&nbsp;inženýra Kratochvíla, že&nbsp;byl v&nbsp;pracovním kontaktu s&nbsp;tím německým inženýrem, co&nbsp;ho&nbsp;zavraždilo to&nbsp;komando ve&nbsp;Štěchovicích… Šlo o&nbsp;rakety, o&nbsp;jejich rádiový navádění a&nbsp;řízení, o&nbsp;konstrukce vysílačů, nevím… vím nevím, opravdu!“</span></p>
        <p class="chunk" data-nb-ref-number="84" data-nb-words="70" data-nb-chars="418"><span class="idea" data-nb-ref-number="84" id="idea84" data-nb-words="70" data-nb-chars="418">Průjezdem vane puch od&nbsp;popelnic a&nbsp;já zírám překvapeně na&nbsp;pana Brůžka: „Formis, ten inženýr, kterej utek z&nbsp;Německa a&nbsp;organizoval nějaký protihitlerovský vysílání?“ „Jo! Ten to&nbsp;byl! Oni ho&nbsp;pak Němci nechali zavraždit a&nbsp;váš dědeček se&nbsp;od&nbsp;tý&nbsp;doby stal objektem jejich zájmu. Byl v&nbsp;tom taky nějakej německej továrník, pro kterého dělal váš dědeček ty&nbsp;důlní věže a&nbsp;převodový soustrojí, ten je&nbsp;prej dal s&nbsp;Formisem dohromady…“</span></p>
        <p class="chunk" data-nb-ref-number="85" data-nb-words="76" data-nb-chars="498"><span class="idea" data-nb-ref-number="85" id="idea85" data-nb-words="76" data-nb-chars="498">Jsem zticha a&nbsp;nechávám ty&nbsp;informace, aby si&nbsp;je&nbsp;systém zpracoval a&nbsp;zařadil. Je&nbsp;to&nbsp;pravda? Je&nbsp;to&nbsp;alespoň pravděpodobné? Kde všude budu muset hledat, abych zachytil jenom kousek potvrzení nebo vyvrácení těchhle tvrzení… Vždyť je&nbsp;to&nbsp;víc jak osmdesátiletý člověk, ještě při smyslech, trochu excentrik, ale nikdy jsem ho&nbsp;nepřistihl při nějakém bájení… Celý život pracoval jako technik, má&nbsp;střední strojařské vzdělání… Exaktní byl v&nbsp;hovoru vždy. Jenom ta&nbsp;nezbrzděná klukovská emocionalita mu&nbsp;občas utekla…</span></p>
        <p class="chunk" data-nb-ref-number="86" data-nb-words="64" data-nb-chars="408"><span class="idea" data-nb-ref-number="86" id="idea86" data-nb-words="64" data-nb-chars="408">Brána do&nbsp;minulosti se&nbsp;zavřela. Hledím, jak se&nbsp;panu Brůžkovi zatahují očka slepičí blanou a&nbsp;on se&nbsp;převtěluje do&nbsp;jiné roviny vnímání a&nbsp;myšlení. Skřehotavě zahlaholí: „Tak, pane Kratochvíl, všechny pozdravuju, všechny&nbsp;– celou vaši rodinu! Tak nashle! Nazdar!“ Mává a&nbsp;roztlačuje celým tělem vozík, paní vypadá, že&nbsp;mezitím usnula… Teď se&nbsp;překvapeně rozhlíží a&nbsp;vzápětí upadá opět do&nbsp;limbu. Štěrk vrže pod kaučukem.</span></p>
        <p class="chunk" data-nb-ref-number="87" data-nb-words="92" data-nb-chars="581"><span class="idea" data-nb-ref-number="87" id="idea87" data-nb-words="92" data-nb-chars="581">Uběhlo pár dní, možná týden. Potkal jsem opět v&nbsp;průjezdu… ta&nbsp;hromská díra v&nbsp;bloku domů, kudy vane věčný průvan, stává se&nbsp;mi&nbsp;osudnou. Opět se&nbsp;něco vyřítilo proti mně, pravda&nbsp;– bylo to&nbsp;pomalé, šouravé, o&nbsp;to méně spontánní, spíš číhavě zištné, hledící si&nbsp;zásady vyždímat z&nbsp;kamene písek, když nepoteče voda. Stařena s&nbsp;chodít­kem, ano, s&nbsp;vozíkem o&nbsp;dvou řídítkách s&nbsp;bovdenovými brzdami, stařena-účetní odvedle, známe se&nbsp;z&nbsp;komunikace ohledně popelnic v&nbsp;průjezdu, měla naše bytová společenstva mezi sebou různá řízení, z&nbsp;nichž vzešly „bilaterální“ dohody o&nbsp;umístění páchnoucích kontejnerů…</span></p>
        <p class="chunk" data-nb-ref-number="88" data-nb-words="128" data-nb-chars="761"><span class="idea" data-nb-ref-number="88" id="idea88" data-nb-words="128" data-nb-chars="761">Šedivá se&nbsp;blíží a&nbsp;s&nbsp;vychytralým úsměvem mě&nbsp;zdraví, už&nbsp;na&nbsp;tváři je&nbsp;vidět, jak se&nbsp;z&nbsp;ní dere delší řeč. Klábosím s&nbsp;ní a&nbsp;je zajímavé, jaká jsem děvka, před lety bych něco zamumlal a&nbsp;rychle odešel, ale dnes se&nbsp;na&nbsp;starobu usmívám a&nbsp;kráčím vedle ní, náhle změniv směr a&nbsp;záměr dnešního dopoledne. Kývu hlavou a&nbsp;vypouštím druhým uchem ven její řeč o&nbsp;nějakých daňových vyhláškách a&nbsp;novelách. Nechám stařenu skuhrat o&nbsp;spletitých finančních peripetiích jejich spolku nájemníků a&nbsp;chystám si&nbsp;na&nbsp;ni&nbsp;otázky. Připadám si, jako bych kráčel vedle velkého šedého papouška, jehož inteligence je&nbsp;od&nbsp;jiných zvířat rozpoznatelná a&nbsp;zajímavě vysoká na&nbsp;pernatce, ale přeci je&nbsp;to&nbsp;zvíře jiného druhu, než jsem já… Není člověk. Je&nbsp;to&nbsp;rozeschlá… letos hodně sešla… rozeschlá stará kalkulačka.</span></p>
        <p class="chunk" data-nb-ref-number="89" data-nb-words="74" data-nb-chars="446"><span class="idea" data-nb-ref-number="89" id="idea89" data-nb-words="74" data-nb-chars="446">Teď se&nbsp;zastavila a&nbsp;nabírá, lapá po&nbsp;dechu, jehož se&nbsp;jí&nbsp;právem nedostává. Nejméně půl hodiny mlela v&nbsp;jednom kuse pantem. Povídám: „Prosím vás, paní Mazlavá (budiž má&nbsp;tohle jméno, skutečné jsem dávno zapomněl, a&nbsp;možná jsem ho&nbsp;nikdy nevěděl), nevíte, kdo z&nbsp;vašeho domu háže na&nbsp;chodník ta&nbsp;rajčata? Pokrájená rajská jablka na&nbsp;plátky? Jindy zas nějaká polévka, před časem tam dokonce vychrstnul někdo nějaký olej, dodnes to&nbsp;je&nbsp;na&nbsp;chodníku znát. Nevíte?“</span></p>
        <p class="chunk" data-nb-ref-number="90" data-nb-words="133" data-nb-chars="704"><span class="idea" data-nb-ref-number="90" id="idea90" data-nb-words="133" data-nb-chars="704">Bylo vidět, že&nbsp;otázkou pookřála, byloť to&nbsp;tedy téma pro ni&nbsp;živé. Zastavila se, bovdeny brzd pevně zmáčkla&nbsp;– až&nbsp;jí&nbsp;klouby zbělely, a&nbsp;zčerstva povídá, hledíc mi&nbsp;šedivými panenkami do&nbsp;očí: „Ale pane Kratochvíl, to&nbsp;je&nbsp;přeci náš Karel Brůžků. To&nbsp;nevíte, co&nbsp;my&nbsp;s&nbsp;ním máme trápení. On&nbsp;nám lije olej pod dveře do&nbsp;bytů, čůrá nám na&nbsp;rohožky. Tohle trvá už&nbsp;léta… A&nbsp;není od&nbsp;toho pomožení. On&nbsp;to&nbsp;dělá v&nbsp;noci, tajně, nikdo ho&nbsp;při tom nechytil, ale všichni víme, že&nbsp;to&nbsp;dělá jedině on. Už&nbsp;ho&nbsp;kolikrát obvinili lidi z&nbsp;baráku, ale úředně není uznanej za&nbsp;blázna, naopak&nbsp;– je&nbsp;opatrovatel, stará se&nbsp;o&nbsp;tu nemohoucí paní na&nbsp;vozejčku, nedá se&nbsp;s&nbsp;ním nic dělat. Když se&nbsp;mu&nbsp;něco řekne, tak naopak on&nbsp;píše dopisy a&nbsp;oznámení úřadům…“</span></p>
        <p class="chunk" data-nb-ref-number="91" data-nb-words="59" data-nb-chars="330"><span class="idea" data-nb-ref-number="91" id="idea91" data-nb-words="59" data-nb-chars="330">Vlastně se&nbsp;mne zmocnila krátká závrať. Takže já&nbsp;jsem ve&nbsp;svém pátrání po&nbsp;osudech naší rodiny, mého děda, závislý na&nbsp;tomhle skřetovi s&nbsp;laskavým obličejem a&nbsp;zběsilou duší… Kde vzít klíč, abych odlišil pravdu od&nbsp;výmyslu. Co&nbsp;když to&nbsp;v&nbsp;jeho hlavě za&nbsp;ta&nbsp;léta tak navzájem srostlo, bludy i&nbsp;skutečná historie, že&nbsp;už&nbsp;to&nbsp;neoddělí ani on&nbsp;sám?</span></p>
        <p class="chunk" data-nb-ref-number="92" data-nb-words="90" data-nb-chars="522"><span class="idea" data-nb-ref-number="92" id="idea92" data-nb-words="90" data-nb-chars="522">Loučím se&nbsp;s&nbsp;vrzajícím chodítkem a&nbsp;v&nbsp;hlavě mi&nbsp;vyvstává vzpomínka, jak jedna známá, před lety bydlící s&nbsp;dalšími děvčaty v&nbsp;podnájmu v&nbsp;tomto domě, jak mi&nbsp;při jednom večírku vyprávěla, že&nbsp;zde bydlí takový podivný pán, který je&nbsp;z&nbsp;nějakého důvodu začal nenávidět, a&nbsp;chodí jim teď močit na&nbsp;dveře. Dokáže to&nbsp;skrz klíčovou dírku propašovat až&nbsp;do&nbsp;předsíně. Jindy vylévá olej a&nbsp;též se&nbsp;i&nbsp;vysral na&nbsp;rohožku přede dveřmi. Chodí v&nbsp;noci po&nbsp;domě jak tichý a&nbsp;nepolapitelný démon a&nbsp;obdarovává své nepřátele pravidelným přídělem svých tekutin…</span></p>
        <p class="chunk" data-nb-ref-number="93" data-nb-words="63" data-nb-chars="409"><span class="idea" data-nb-ref-number="93" id="idea93" data-nb-words="63" data-nb-chars="409">Všechno je&nbsp;to&nbsp;tak divné, jak je&nbsp;realita sestavena v&nbsp;mozku z&nbsp;naprostých iluzí a&nbsp;víry v&nbsp;nezničitelnost tramvají, stolů a&nbsp;lidských tváří. Začíná mě&nbsp;to&nbsp;doopravdy zajímat. Tohle už&nbsp;přestává být pietní, soukromá rodinná pátrací akce. Snaha získat poznání o&nbsp;smrti Ing.&nbsp;Kratochvíla pohnula celými úseky reality, obohatila můj mozek informacemi a&nbsp;na základě tohoto pozvolného, ale přeci jistého poznání začínám jednat.</span></p>
        <p class="chunk" data-nb-ref-number="94" data-nb-words="30" data-nb-chars="192"><span class="idea" data-nb-ref-number="94" id="idea94" data-nb-words="30" data-nb-chars="192">Až&nbsp;v&nbsp;morku kostí jsem pocítil pohyb, skokový nárůst entropie. Horizont možností a&nbsp;pravděpodobných změn pole rozšířil obzor do&nbsp;té&nbsp;míry, že&nbsp;se&nbsp;samovolně prohloubil a&nbsp;začal se&nbsp;ohýbat časoprostor.</span></p>
        <h2 id="heading-2" class="chunk" data-nb-ref-number="95" data-nb-words="3" data-nb-chars="5"><span class="idea" data-nb-ref-number="95" id="idea95" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="96" data-nb-words="48" data-nb-chars="295"><span class="idea" data-nb-ref-number="96" id="idea96" data-nb-words="48" data-nb-chars="295">Opatřil jsem si&nbsp;tiskárnu a&nbsp;skener. Levně a&nbsp;rychle. Je&nbsp;noc a&nbsp;já zkouším, co&nbsp;to&nbsp;umí. Tiskárna je&nbsp;jasná, tomu rozumím a&nbsp;nechávám vše nastaveno automaticky. Ale skener je&nbsp;hodný soustředěné pozornosti. Vkládám do&nbsp;něj různé obrázky,&nbsp;fotografie a&nbsp;dokumenty, zkouším různá rozlišení a&nbsp;ostrost… Hraju si.</span></p>
        <p class="chunk" data-nb-ref-number="97" data-nb-words="59" data-nb-chars="396"><span class="idea" data-nb-ref-number="97" id="idea97" data-nb-words="59" data-nb-chars="396">Potom jsem zvážněl, rozevřel jsem knihu Ztracený svět, autoři Augusta–Burian. Od&nbsp;dětství se&nbsp;mi&nbsp;vrací touha po&nbsp;jedné tušové, rozmývané kresbě Zdeňka Buriana. Temné, hluboké moře. Zpěněné hřebeny ostrých mohutných vln. Někde dole, ve&nbsp;stříkající slané pěně spolu zápasí dva předvěcí netvoři, jeden má&nbsp;dlouhý krk s&nbsp;malou ozubenou hlavou, další je&nbsp;mohutný mořský krokodýl. Vzduch je&nbsp;plný pterodaktylů…</span></p>
        <p class="chunk" data-nb-ref-number="98" data-nb-words="37" data-nb-chars="225"><span class="idea" data-nb-ref-number="98" id="idea98" data-nb-words="37" data-nb-chars="225">Vkládám tuhle ilustraci na&nbsp;křídovém papíře, přesně ji&nbsp;ukládám do&nbsp;skeneru a&nbsp;nastavuji hodnoty, škály barev musím dát vysoké&nbsp;– aby vznikla hluboká čerň, citlivost dávám na&nbsp;cca 1500 dpi. Mašina chroustá náhled, ano, jdi do&nbsp;toho…</span></p>
        <p class="chunk" data-nb-ref-number="99" data-nb-words="92" data-nb-chars="620"><span class="idea" data-nb-ref-number="99" id="idea99" data-nb-words="92" data-nb-chars="620">Na&nbsp;monitoru naskočí nádherně ostrý obraz dávného světa. Černá holá skaliska, pochmurné píšťaly ztuhlého čediče trčí z&nbsp;rozvichřených divokých vln. Všechno se&nbsp;to&nbsp;odehrává v&nbsp;místech dnešního Českého středohoří, někde mezi Teplicemi a&nbsp;Ústím nad Labem. Slané mořské masivy narážejí na&nbsp;holé, kolmé stěny skal. Na&nbsp;vrcholcích jsou plošiny pocákané bílým trusem od&nbsp;ptakoještěrů. Vlahý příval větru vane z&nbsp;široké mořské dálky. Obrovitý létající ještěr, nějaký pteranodon, má&nbsp;v&nbsp;povětří nehybně rozepjatá, dvanáct metrů dlouhá křídla. Krouží ve&nbsp;výšce nad rozbouřenou hladinou a&nbsp;bystrýma očkama sleduje hlubinu pod sebou. Je&nbsp;na&nbsp;lovu…</span></p>
        <p class="chunk" data-nb-ref-number="100" data-nb-words="72" data-nb-chars="467"><span class="idea" data-nb-ref-number="100" id="idea100" data-nb-words="72" data-nb-chars="467">Dole již skončil boj. Dlouhokrký ještěr prohrál svůj souboj s&nbsp;krokodýlem a&nbsp;jeho hadovitý krk zplihle visí ze&nbsp;soupeřových čelistí… Hejno ptakoještěrů počalo kroužit nízko nad hladinou a&nbsp;hlídalo, zdali zůstanou nějaké zbytky z&nbsp;krvavé hostiny. Mohutná silueta pteranodona několikrát zakroužila v&nbsp;širokých kruzích, vysoko nad křikem a&nbsp;zápolením. Jeho starý zkušený mozek vyhodnotil, že&nbsp;nestojí se&nbsp;rvát o&nbsp;tak malou kořist, a&nbsp;vydal se&nbsp;daleko na&nbsp;moře, ulovit si&nbsp;něco živého.</span></p>
        <p class="chunk" data-nb-ref-number="101" data-nb-words="56" data-nb-chars="380"><span class="idea" data-nb-ref-number="101" id="idea101" data-nb-words="56" data-nb-chars="380">Slunce na&nbsp;chvíli vystoupilo z&nbsp;cárů mračen a&nbsp;ozářilo mořskou hladinu, rozsvítilo pěnu na&nbsp;hřbetech břidlicově zelených chladných vln… zahrálo odlesky na&nbsp;mokrých stěnách čedičových skal a&nbsp;kolonie ptakoještěrů, kloaku pevně chladem zaťatou… roztáhla teď spokojeně a&nbsp;slastně blanitá křídla a&nbsp;nechala své tepny a&nbsp;žíly mohutnět a&nbsp;bytnět teplou, ohřátou krví pod skromnými paprsky světla…</span></p>
        <p class="chunk" data-nb-ref-number="102" data-nb-words="51" data-nb-chars="327"><span class="idea" data-nb-ref-number="102" id="idea102" data-nb-words="51" data-nb-chars="327">To&nbsp;bylo dávno, pod jiným nebem, za&nbsp;jiného úsvitu časů. Miliony a&nbsp;miliony let uběhly, než na&nbsp;Milešovce, za&nbsp;mlžnatého odpoledne, na&nbsp;spojovacím stanovišti Československé lidové armády přetáhl voják svoji předkožku a&nbsp;stoje na&nbsp;stráži v&nbsp;křoví pod rozhlednou se&nbsp;za&nbsp;vzdálených dívčích hlasů pořádně vystříkal do&nbsp;dálky. Směrem ku&nbsp;Praze.</span></p>
        <h2 id="heading-3" class="chunk" data-nb-ref-number="103" data-nb-words="3" data-nb-chars="5"><span class="idea" data-nb-ref-number="103" id="idea103" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="104" data-nb-words="32" data-nb-chars="206"><span class="idea" data-nb-ref-number="104" id="idea104" data-nb-words="32" data-nb-chars="206">Je&nbsp;sychravo, blíží se&nbsp;vlhký, zešeřelý podzim… V&nbsp;korytech ulic tečou červenobílé siluety tramvají, hrozny lidí na&nbsp;zastávkách. Dlažba se&nbsp;leskne a&nbsp;první okna a&nbsp;výklady obchodů se&nbsp;rozsvěcí do&nbsp;kalného odpoledne.</span></p>
        <p class="chunk" data-nb-ref-number="105" data-nb-words="171" data-nb-chars="1081"><span class="idea" data-nb-ref-number="105" id="idea105" data-nb-words="171" data-nb-chars="1081">Jdu ulicí od&nbsp;Elektrických podniků, zahýbám u&nbsp;kostela, na&nbsp;Stross­mayeráku mám sraz s&nbsp;Georgem. V&nbsp;kapse mi&nbsp;zapípá SMS. Ja&nbsp;budu v&nbsp;t-mobil room, pet minut, G. Pomalu kráčím přes náměstí a&nbsp;už z&nbsp;dálky vidím zavalitou siluetu Georga v&nbsp;obchodě s&nbsp;telefony. Má&nbsp;na&nbsp;hlavě podivný černý kulich, spíš mitru nějaké koptské nebo jiné africké církve. Takhle ho&nbsp;znám léta, tento v&nbsp;Čechách usazený německý fyzik je&nbsp;znám v&nbsp;okruhu svých přátel naprostou neschopností vnímat svůj zevnějšek. Jsou známy jeho legendární cyklistické výlety, kdy přijel oblečen do&nbsp;strašlivých „body“, vypadalo to, že&nbsp;je&nbsp;vlastně nahý, růžovo bledé trikotové kalhoty měl zaříznuté do&nbsp;rozkroku a&nbsp;vytažené přes vystouplé břicho až&nbsp;k&nbsp;prsním bradavkám. Museli mu&nbsp;tam tehdy vnutit normální plátěné trenýrky&nbsp;– vůbec nechápal, proč to&nbsp;na&nbsp;něm chtějí. Kolikrát jsem ho&nbsp;přišel navštívit do&nbsp;ústavu těžké fyziky a&nbsp;tam, u&nbsp;nějakých generátorů gama záření, za&nbsp;olověnými cihlami, chodil Georg v&nbsp;kalhotách utažených provázkem místo opasku, brýle smontované lepicí páskou, usmíval se&nbsp;a&nbsp;společně jsme nalévali do&nbsp;chladicích aparatur tekutý dusík.</span></p>
        <p class="chunk" data-nb-ref-number="106" data-nb-words="46" data-nb-chars="267"><span class="idea" data-nb-ref-number="106" id="idea106" data-nb-words="46" data-nb-chars="267">Stojím před prodejnou a&nbsp;dívám se, jak Georg chodí sem a&nbsp;tam, od&nbsp;prodavače za&nbsp;pultíkem kráčí v&nbsp;kulichu, sundal si&nbsp;bundu, a&nbsp;tak jsou vidět kalhoty uvázané provázkem. Něco rozčíleně hledá ve&nbsp;svém notebooku a&nbsp;pořád cosi vykládá. Prodavač i&nbsp;zákazníci ho&nbsp;se&nbsp;zájmem sledují…</span></p>
        <p class="chunk" data-nb-ref-number="107" data-nb-words="110" data-nb-chars="668"><span class="idea" data-nb-ref-number="107" id="idea107" data-nb-words="110" data-nb-chars="668">Když to&nbsp;už&nbsp;nevydržím, vcházím dovnitř a&nbsp;nenápadně si&nbsp;stoupám ke&nbsp;stěně, jež je&nbsp;plná nových telefonů. Prodejnou se&nbsp;nese Georgův laskavý, měkký hlas, který se&nbsp;nicméně občas mění v&nbsp;prosebně agresivní křik. Stěžuje si&nbsp;na&nbsp;nový modem, že&nbsp;to&nbsp;je&nbsp;nová síť 3G, že&nbsp;mu&nbsp;to&nbsp;nechce spolupracovat s&nbsp;notebookem atd., že&nbsp;nemá dobrou CD&nbsp;mechaniku, že&nbsp;to&nbsp;bude muset celé předělat, dokoupit atd. Prodavač, takový mladý-starý, jednoduchý chlapíček, nevzrušeně pozoruje zoufalý tanec a&nbsp;stereotypně, jako druhý hlas ve&nbsp;zpěvohře, rytmicky zdvořile pronáší refrén „instalační CD&nbsp;k&nbsp;modemu jsme vám dodali a&nbsp;vždy to&nbsp;všem fungovalo a&nbsp;nemáme na&nbsp;to&nbsp;stížnosti, je&nbsp;mi&nbsp;líto, závada není na&nbsp;naší straně…“</span></p>
        <p class="chunk" data-nb-ref-number="108" data-nb-words="124" data-nb-chars="736"><span class="idea" data-nb-ref-number="108" id="idea108" data-nb-words="124" data-nb-chars="736">Georg si&nbsp;mě&nbsp;už&nbsp;všimnul, a&nbsp;tak si&nbsp;nemotorně obléká bundu a&nbsp;zavírá laptop. S&nbsp;vlající šálou odchází, držím mu&nbsp;dveře, loučí se&nbsp;laskavě s&nbsp;celou prodejnou, ale má&nbsp;tendenci zopakovat celý svůj problém ještě jednou. Beru ho&nbsp;za&nbsp;loket, přátelsky odvádím jeho pozornost a&nbsp;v&nbsp;družném rozhovoru odcházíme. „Pítr, rozumiš, ja&nbsp;odinstaloval ovladač a&nbsp;asi jsem čistil registry a&nbsp;teď tam mám nul! Nul! A&nbsp;musim si&nbsp;půjčit nebo koupit CD&nbsp;mechanik. Moje stará. Ještěže mám stará modem, tak někdy v&nbsp;noci mám pripojení, ale nemužu skajp, vypadává to…“ Je&nbsp;opravdu nešťastný, ač&nbsp;svým způsobem je&nbsp;autista, tak je&nbsp;družný a&nbsp;závislý na&nbsp;lidské komunikaci. V&nbsp;Japonsku, na&nbsp;Tchaj-wanu, v&nbsp;Číně, v&nbsp;arabských zemích, na&nbsp;severu Evropy… všude má&nbsp;přátele, ta&nbsp;planetární bytost.</span></p>
        <p class="chunk" data-nb-ref-number="109" data-nb-words="28" data-nb-chars="179"><span class="idea" data-nb-ref-number="109" id="idea109" data-nb-words="28" data-nb-chars="179">Jdeme k&nbsp;Houbaři. Potřebuju Georga jako překladatele a&nbsp;komunikátora, rodilého mluvčího, s&nbsp;úřady v&nbsp;Německu si&nbsp;píšu už&nbsp;půl roku. Nechávám ho&nbsp;mluvit, pokyvuji hlavou a&nbsp;sbírám energii.</span></p>
        <p class="chunk" data-nb-ref-number="110" data-nb-words="15" data-nb-chars="86"><span class="idea" data-nb-ref-number="110" id="idea110" data-nb-words="15" data-nb-chars="86">Zaplať bůh, u&nbsp;Houbaře mají volný stůl. Sedáme: „Pivo a&nbsp;něco k&nbsp;jídlu?“ „Jasně, určitě.“</span></p>
        <p class="chunk" data-nb-ref-number="111" data-nb-words="63" data-nb-chars="377"><span class="idea" data-nb-ref-number="111" id="idea111" data-nb-words="63" data-nb-chars="377">Usmívám se&nbsp;na&nbsp;pečený zaječí hřbet obložený špenátem a&nbsp;bramborovým knedlíkem. To&nbsp;je&nbsp;porce! Panečku. Georg vejrá na&nbsp;své objednané špagety, pak sundává brýle a&nbsp;pouští se&nbsp;do&nbsp;jídla. Já&nbsp;mlčky odlupuju dlouhé pruhy masa z&nbsp;páteře, to&nbsp;je&nbsp;masa, asi jak ten zajíc pořád skáče, to&nbsp;je&nbsp;masa… Blaženě převaluji na&nbsp;jazyku lehce zamřelou chuť divočiny. Takhle dobře jsem nejedl, ani nepamatuju.</span></p>
        <p class="chunk" data-nb-ref-number="112" data-nb-words="108" data-nb-chars="735"><span class="idea" data-nb-ref-number="112" id="idea112" data-nb-words="108" data-nb-chars="735">Během jídla pomalu navozuju téma… V&nbsp;jedné rozhlasové relaci mluvil náš známý lovec nacistů, informoval o&nbsp;sloučených registrech nacistických zločinců, o&nbsp;archivech specializujících se&nbsp;na&nbsp;německé bezpečnostní složky za&nbsp;II. světové války. Tehdy mě&nbsp;napadlo oslovit prostřednictvím Georga, po&nbsp;internetu obeslat tyto instituce a&nbsp;nejprve státní archiv v&nbsp;Drážďanech, protože on&nbsp;by&nbsp;měl mít po&nbsp;válce ve&nbsp;svém držení veškerou agendu státních úřadů… Na&nbsp;internetových fórech jsem zjistil, že&nbsp;Sicherheitsdienst (SD), oddělení pro Čechy, fungoval v&nbsp;Drážďanech ještě za&nbsp;protektorátu, po&nbsp;okupaci se&nbsp;urychleně přesunuly všechny tyto úřadovny do&nbsp;Prahy, gestapo do&nbsp;Pečkárny, SD&nbsp;si&nbsp;našel něco poblíž a&nbsp;rozptýlil se&nbsp;hlavně do&nbsp;svých konspiračních firem a&nbsp;bytů…</span></p>
        <p class="chunk" data-nb-ref-number="113" data-nb-words="15" data-nb-chars="110"><span class="idea" data-nb-ref-number="113" id="idea113" data-nb-words="15" data-nb-chars="110">Dotáhnul jsem posledním soustem knedlíku zbylou šťávu a&nbsp;odložil příbor v&nbsp;šťastném oblaku, zkonejšen. Vyhojdán.</span></p>
        <p class="chunk" data-nb-ref-number="114" data-nb-words="146" data-nb-chars="927"><span class="idea" data-nb-ref-number="114" id="idea114" data-nb-words="146" data-nb-chars="927">„Georgu, tak prosim tě, jak jsme dopadli?“ dívám se&nbsp;na&nbsp;brýlatého spolustolovníka, jenž už&nbsp;hodnou chvíli ťuká cosi do&nbsp;svého počítače a&nbsp;zkouší se&nbsp;připojit na&nbsp;wifinu. „No. Pítr, nic, nebo&nbsp;– skoro nic. Koukni (natáčí ke&nbsp;mně monitor), poslal jsem ti&nbsp;to&nbsp;na&nbsp;tvoji adres do&nbsp;mailu.“ Čtu: Státní zemský archiv Sasko, Drážďany… Vážený pane, na&nbsp;váš dotaz ze&nbsp;dne atd. bylo zjištěno, že&nbsp;jméno Kratochvíl František prošlo archivem SD, ale uvedené materiály byly skartovány během války. Nikde jinde, v&nbsp;jiných souborech zpracovaných archiválií, se&nbsp;vámi udané jméno nevyskytuje. Pokud byste chtěl projít zachované materiály a&nbsp;pokusil se&nbsp;najít nějaké pro vás zajímavé skutečnosti, přikládáme sazebník ruční badatelské práce odborného pracovníka atd. Zdvořilé, přehledné, jasné, ale nic. Vlastně ne… věděli zde o&nbsp;něm, zajímali se&nbsp;o&nbsp;jeho jméno, byl v&nbsp;archivu. Zažloutlý kartotéční papír uchoval dotek. I&nbsp;tohle je&nbsp;tedy vodítko, i&nbsp;tohle je&nbsp;informace.</span></p>
        <p class="chunk" data-nb-ref-number="115" data-nb-words="39" data-nb-chars="215"><span class="idea" data-nb-ref-number="115" id="idea115" data-nb-words="39" data-nb-chars="215">„Georgu, nechceš se&nbsp;teď projít? Pojďme do&nbsp;Stromovky, a&nbsp;pokud chceš, já&nbsp;pak jdu&nbsp;– je&nbsp;to&nbsp;hned vedle, dát na&nbsp;hrob svíčku. Grossfater a&nbsp;grossmutter. Jsou jak se&nbsp;říká Dušičky a&nbsp;na hřbitově je&nbsp;tedy krásně. Jo? Companero.“</span></p>
        <p class="chunk" data-nb-ref-number="116" data-nb-words="35" data-nb-chars="222"><span class="idea" data-nb-ref-number="116" id="idea116" data-nb-words="35" data-nb-chars="222">G. mlčky kráčí, zeširoka si&nbsp;vykračuje mezi běžkyněmi a&nbsp;pavoukovitými starci, již za&nbsp;klapání turistických hůlek jak čtyřnožci rychle se&nbsp;míhají v&nbsp;šeru smrčin. Psy a&nbsp;kočárky v&nbsp;tomto listopadovém sychravu vidět jen po&nbsp;střídmu.</span></p>
        <p class="chunk" data-nb-ref-number="117" data-nb-words="13" data-nb-chars="82"><span class="idea" data-nb-ref-number="117" id="idea117" data-nb-words="13" data-nb-chars="82">„Georgu, prosím tě, psal jsi na&nbsp;archiv těch nazi-zločinů, jestli tam něco nemají?“</span></p>
        <p class="chunk" data-nb-ref-number="118" data-nb-words="45" data-nb-chars="284"><span class="idea" data-nb-ref-number="118" id="idea118" data-nb-words="45" data-nb-chars="284">„Pítr (nasazuje vysvětlovací strojový tón, budu to&nbsp;muset vydržet)… to&nbsp;jsou odsouzená nazi, ty&nbsp;potřebuješ jiná archiv, tohle je&nbsp;Augsburg, ale ty&nbsp;potrebuješ jiny, jiná?“ „Jiný, Georgu, potřebuju, jak říkáš, jiný archiv, ale bohužel nevím jaký… A&nbsp;jestli to&nbsp;má&nbsp;vůbec cenu, to&nbsp;taky nevím…“</span></p>
        <p class="chunk" data-nb-ref-number="119" data-nb-words="19" data-nb-chars="119"><span class="idea" data-nb-ref-number="119" id="idea119" data-nb-words="19" data-nb-chars="119">Písek nám pod nohama tichounce vrže, spadané listí hořce zavonělo po&nbsp;tabáku, na&nbsp;náspu s&nbsp;duněním přejel rozsvícený vlak.</span></p>
        <p class="chunk" data-nb-ref-number="120" data-nb-words="13" data-nb-chars="87"><span class="idea" data-nb-ref-number="120" id="idea120" data-nb-words="13" data-nb-chars="87">Pod vysokými stromy je&nbsp;už&nbsp;hluboké šero. „Pojďme,“ povídám, „aby nám hřbitov nezavřeli…“</span></p>
        <p class="chunk" data-nb-ref-number="121" data-nb-words="54" data-nb-chars="330"><span class="idea" data-nb-ref-number="121" id="idea121" data-nb-words="54" data-nb-chars="330">Jdeme okolo namodralých, zářivkou osvícených oken hospody na&nbsp;nádraží Praha-Bubeneč. Potom míjíme tunýlek pod tratí, viadukt, za&nbsp;ním je&nbsp;Papírenská ulice a&nbsp;tam je&nbsp;řeka a&nbsp;v&nbsp;dálce hučí čistírna odpadních vod. Zatáčíme nahoru okolo Saigonu, hospody, co&nbsp;už&nbsp;tu&nbsp;dvacet let není… A&nbsp;v&nbsp;bráně hřbitova zvolníme, protože je&nbsp;to&nbsp;dobré, máme čas.</span></p>
        <p class="chunk" data-nb-ref-number="122" data-nb-words="33" data-nb-chars="199"><span class="idea" data-nb-ref-number="122" id="idea122" data-nb-words="33" data-nb-chars="199">Za&nbsp;železnou mříží rudě žhnou jiskry vzdálených svíček a&nbsp;hřbitovních lamp. Poslední žluté, do&nbsp;hněda zralé listy javorů se&nbsp;pomalu a&nbsp;tiše, v&nbsp;kruzích snášejí mezi černé náhrobky. Vysoko v&nbsp;nebi křik vran.</span></p>
        <p class="chunk" data-nb-ref-number="123" data-nb-words="88" data-nb-chars="526"><span class="idea" data-nb-ref-number="123" id="idea123" data-nb-words="88" data-nb-chars="526">Stojíme u&nbsp;hrobů. Obě větve příbuzenstva, od&nbsp;dědečka i&nbsp;od babičky, zakoupily hroby blízko sebe, jsou k&nbsp;sobě&nbsp;– zády. Tak přecházím od&nbsp;jednoho rovu ke&nbsp;druhému, sbírám listí a&nbsp;rovnám kytice. Na&nbsp;náhrobcích hoří svíce, které tam položily neznámé ruce příbuzných. Některé jistě znám, tety a&nbsp;strýce, ale těch svící je&nbsp;zde tolik… Nějaká mně vzdálená větev příbuzenstva (otec nebo strýc by&nbsp;je&nbsp;jistě identifikovali), přijdu sem jednou za&nbsp;rok, rozsvítím svíci v&nbsp;rudém skle. Už&nbsp;k&nbsp;nim nedohlédnu, k&nbsp;těm životům nepoznaným, už&nbsp;je&nbsp;to&nbsp;lidstvo…</span></p>
        <p class="chunk" data-nb-ref-number="124" data-nb-words="61" data-nb-chars="423"><span class="idea" data-nb-ref-number="124" id="idea124" data-nb-words="61" data-nb-chars="423">Georg spokojeně prochází mezi hroby: „Tady, Pítr,“ ukazuje na&nbsp;černou blyštivou hrobku, ozářenou velkými, mnohobarevnými světly jako automobil Mercedes. Samozřejmě&nbsp;– nějací kolotočáři, světští, cikánská honorace přišla uctít nějakého svého medvědáře&nbsp;– usuzuji z&nbsp;vyleptané podobizny, z&nbsp;toho přeludu na&nbsp;černé žule. „Muľo…“ vyklouzne mi&nbsp;z&nbsp;úst. Ale beze zloby. Na&nbsp;hřbitově, tady se&nbsp;všechny rozdíly v&nbsp;kořenech, v&nbsp;hlíně rozplynou.</span></p>
        <p class="chunk" data-nb-ref-number="125" data-nb-words="59" data-nb-chars="343"><span class="idea" data-nb-ref-number="125" id="idea125" data-nb-words="59" data-nb-chars="343">Zakláním hlavu a&nbsp;jako každý rok zahledím se&nbsp;do&nbsp;šedého nebe mezi černými větvemi. Napiju se, loknu si&nbsp;přítomnosti. Té&nbsp;větrné chladivé prázdnoty, tam odešli všichni tehdy živí, umřeli do&nbsp;toho nezměrného moře přítomnosti. Všechny jejich časy, jejich světy&nbsp;– touhy a&nbsp;vůně. Všechno to&nbsp;se&nbsp;ztratilo v&nbsp;nebi a&nbsp;těla se&nbsp;spojila s&nbsp;kořeny a&nbsp;snědla je&nbsp;země…</span></p>
        <p class="chunk" data-nb-ref-number="126" data-nb-words="43" data-nb-chars="249"><span class="idea" data-nb-ref-number="126" id="idea126" data-nb-words="43" data-nb-chars="249">Cítím tu&nbsp;spojitost, to&nbsp;mohutné pouto snu, když v&nbsp;noci uléhám, má&nbsp;mysl se&nbsp;rozpouští v&nbsp;oceánu barevné tmy. Zakouším tisíce podivuhodných příběhů, města, životy, nic si&nbsp;z&nbsp;nich nepamatuji, ale vím, že&nbsp;spát&nbsp;– to&nbsp;znamená držet za&nbsp;ruku krásnou mladou smrt.</span></p>
        <p class="chunk" data-nb-ref-number="127" data-nb-words="43" data-nb-chars="243"><span class="idea" data-nb-ref-number="127" id="idea127" data-nb-words="43" data-nb-chars="243">A&nbsp;proto se&nbsp;dívám do&nbsp;šerého nebe, v&nbsp;jehož dálkách se&nbsp;ztrácí vzdálený pokřik havranů, mezi proutím a&nbsp;osamělými listy na&nbsp;větvích dotkne se&nbsp;mé&nbsp;tváře pohled mladé babičky, dívky… Cítím to&nbsp;teplo na&nbsp;tváři, ten lesk v&nbsp;jejích očích… někde uvnitř mozku.</span></p>
        <p class="chunk" data-nb-ref-number="128" data-nb-words="90" data-nb-chars="569"><span class="idea" data-nb-ref-number="128" id="idea128" data-nb-words="90" data-nb-chars="569">Georga hledám mezi stromy a&nbsp;hroby. Už&nbsp;zvonili, že&nbsp;je&nbsp;zavírání hřbitova. G. pochoduje okolo kontejnerů s&nbsp;padaným listím a&nbsp;zvadlými věnci. Babky vracejí konve a&nbsp;kdosi vyplachuje skleněnou vázu, chrstá voda z&nbsp;kohoutu u&nbsp;betonové kašny. Je&nbsp;takřka tma. Za&nbsp;siluetami stromů, za&nbsp;potemnělým územím hřbitova prosvítá zář pouličních lamp. Zpoza náhrobků se&nbsp;vynořují postavy babiček a&nbsp;pozůstalých návštěvníků, všichni jdou k&nbsp;bráně, zpátky do&nbsp;života. Když stojím u&nbsp;mříží, ohlédnu se&nbsp;– hledím do&nbsp;chladivého jícnu černé a&nbsp;rudé, jisk­řící tmy. Zvedá se&nbsp;vítr. Svíce na&nbsp;hrobech zamrkaly.</span></p>
        <p class="chunk" data-nb-ref-number="129" data-nb-words="10" data-nb-chars="64"><span class="idea" data-nb-ref-number="129" id="idea129" data-nb-words="10" data-nb-chars="64">Za&nbsp;korunami stromů jde rozsvícené letadlo na&nbsp;přistání, na&nbsp;Ruzyň.</span></p>
        <p class="chunk" data-nb-ref-number="130" data-nb-words="28" data-nb-chars="160"><span class="idea" data-nb-ref-number="130" id="idea130" data-nb-words="28" data-nb-chars="160">Na&nbsp;ulicích je&nbsp;všude večerní ruch, lidé se&nbsp;vracejí z&nbsp;práce. Cinkot tramvají. Kráčíme do&nbsp;kopce, ulicemi a&nbsp;plácky tam někde Na&nbsp;Urale, nahoru do&nbsp;Dejvic, na&nbsp;Kulaťák.</span></p>
        <p class="chunk" data-nb-ref-number="131" data-nb-words="166" data-nb-chars="876"><span class="idea" data-nb-ref-number="131" id="idea131" data-nb-words="166" data-nb-chars="876">Georg se&nbsp;rozvzpomněl, počal se&nbsp;pojednou rozehřívat. Povídá: „Petr, ty&nbsp;jsi, jak sme napsala ty&nbsp;dopisy stätarchiv a&nbsp;tak, ty&nbsp;nazi-dotaz… tak ja&nbsp;napsal mýmu učiteli ze&nbsp;stredni škola, on&nbsp;starý bojovník proti nazi. Nó&nbsp;a&nbsp;on mi&nbsp;odepsal takový dlouhý dopis… Tady ti&nbsp;radi, kam maš jit tady u&nbsp;vas, stát- nebo nacionál archiv na&nbsp;Chodove…“ „Georgu, tam jsem už&nbsp;byl dřív, než jsem se&nbsp;začal zajímat o&nbsp;ty Drážďany.“ „No, tak dobře… No, a&nbsp;pak mi&nbsp;napsal, ten můj učítel, že&nbsp;v&nbsp;Německo, tam, kde on&nbsp;pořád uči, na&nbsp;ta&nbsp;škóla, pravicový ředitelka, a&nbsp;teď tam jeden žak z&nbsp;našeho ročniku napsal&nbsp;– že&nbsp;byl tehdy, před třiceti peti lety zneužity na&nbsp;nějakým letní kurz, že&nbsp;tam někdo z&nbsp;našich spolužák točil porno s&nbsp;klukama, a&nbsp;že ten jeden starši žak, že&nbsp;byl gay, a&nbsp;že on&nbsp;tedy si&nbsp;mysli, že&nbsp;byl tehdy zneužitý… nó, ja&nbsp;už&nbsp;si&nbsp;to&nbsp;nepamatuju, je&nbsp;to&nbsp;tak dávno, ale nevim, že&nbsp;by&nbsp;tam někdo někomu šahal na&nbsp;pinďoura…“</span></p>
        <p class="chunk" data-nb-ref-number="132" data-nb-words="21" data-nb-chars="134"><span class="idea" data-nb-ref-number="132" id="idea132" data-nb-words="21" data-nb-chars="134">Jdeme přes prostranství na&nbsp;Kulaťáku, na&nbsp;okruzích bručí autobusy plné lidí, řady aut všude kolem. Uprostřed toho ruchu je&nbsp;docela ticho.</span></p>
        <p class="chunk" data-nb-ref-number="133" data-nb-words="68" data-nb-chars="394"><span class="idea" data-nb-ref-number="133" id="idea133" data-nb-words="68" data-nb-chars="394">Dáváme si&nbsp;v&nbsp;mlíčňáku vlašský salát s&nbsp;rohlíkem. Georg stále vede svou. Dívám se, jak na&nbsp;sklech výkladů se&nbsp;odráží osvětlený vnitřek mléčného bufetu, a&nbsp;za tím&nbsp;– jako druhý plán, je&nbsp;vidět tramvajová zastávka plná lidí, a&nbsp;teď přijíždí rozsvícená tramvaj a&nbsp;rychle se&nbsp;plní. Jen tak se&nbsp;dívat a&nbsp;kývat rohlíkem, pak mu&nbsp;ukousnout špičku a&nbsp;dál, plně soustředěný, nabírat majonézu a&nbsp;hrášek z&nbsp;okraje talířku.</span></p>
        <p class="chunk" data-nb-ref-number="134" data-nb-words="217" data-nb-chars="1173"><span class="idea" data-nb-ref-number="134" id="idea134" data-nb-words="217" data-nb-chars="1173">Kráčíme po&nbsp;Prašném mostě nahoru, ke&nbsp;Hradu. Georg, obklopen ruchem dopravy, halasí do&nbsp;tmy: „On mi&nbsp;ten učitel psal, že&nbsp;ten, co&nbsp;měl ty&nbsp;filmy porno točit, ten že&nbsp;už&nbsp;nežije, ale ten padesátiletý z&nbsp;našeho ročniku, tak ten se&nbsp;pořád cejtí zneužitý a&nbsp;chce, aby se&nbsp;o&nbsp;tom psalo, aby se&nbsp;to&nbsp;vyšetřovalo po&nbsp;těch letech, a&nbsp;teď mi&nbsp;napsal zase ten, co&nbsp;si&nbsp;mysli, že&nbsp;ho&nbsp;násilnili, abych mu&nbsp;to&nbsp;dosvědčil, a&nbsp;já mu&nbsp;napsal, že&nbsp;bohužel, nic takovýho nepamatuju a&nbsp;o&nbsp;nějakých film s&nbsp;gay chlapci ja&nbsp;nic nevim, jenom že&nbsp;ten co&nbsp;gay starší, už&nbsp;nežije, a&nbsp;on se&nbsp;tim netajil, měl přece pritel a&nbsp;všichni to&nbsp;vedeli. To&nbsp;sem mu&nbsp;napsal, a&nbsp;on zase, že&nbsp;vypravěl svůj príběh s&nbsp;nějaký novinař, a&nbsp;ten že&nbsp;by&nbsp;se&nbsp;to&nbsp;mělo zverejnit, a&nbsp;soud a&nbsp;takhle, jó?“ Je&nbsp;to&nbsp;už&nbsp;nesnesitelné, tak Georga přerušuju a&nbsp;prosebně (vím, že&nbsp;bych se&nbsp;rozčílil) povídám: „Proboha, proč je&nbsp;někdo taková píča blbá, že&nbsp;v&nbsp;padesáti&nbsp;– to&nbsp;znamená takřka na&nbsp;konci života, nebo alespoň sexuálního života, v&nbsp;přechodu, začne pojednou mít dojem, že&nbsp;ho&nbsp;někdo před takřka čtyřiceti lety zneužil, a&nbsp;teď to&nbsp;chce medializovat a&nbsp;chce nějaký omluvy, nebo co&nbsp;vlastně ten pytel hysterickejch sraček vlastně chce!?“ To&nbsp;už&nbsp;řvu, naštěstí v&nbsp;halasu ulice není nic slyšet.</span></p>
        <p class="chunk" data-nb-ref-number="135" data-nb-words="93" data-nb-chars="520"><span class="idea" data-nb-ref-number="135" id="idea135" data-nb-words="93" data-nb-chars="520">„Ja névim, co&nbsp;ona chce. On. Asi je&nbsp;osamely, nemá partner, part­nerka, a&nbsp;vola, chce pomoct s&nbsp;tim. Nó, a&nbsp;teď několik dalšich s&nbsp;tim prišlo, že&nbsp;byli taky nejak ubližený, na&nbsp;pinďouru nebo tak, ja&nbsp;nevim. No&nbsp;a&nbsp;ta pravicová reditelka a&nbsp;ten novinár, oni to&nbsp;chtějí rozvirit, aby to&nbsp;byla kauza, no. Ale on, ten, co&nbsp;mel byt ten gay aktivni na&nbsp;ty&nbsp;kluky, uz&nbsp;nežije. Tak nemaji toho pachatele… Takže on&nbsp;není štastná… štááásny.“ (S&nbsp;bezelstným úsměvem sám sebe opravuje. Z&nbsp;jednoho ušního boltce mu&nbsp;trčí neoholená štětka dlouhých chlupů.)</span></p>
        <p class="chunk" data-nb-ref-number="136" data-nb-words="31" data-nb-chars="203"><span class="idea" data-nb-ref-number="136" id="idea136" data-nb-words="31" data-nb-chars="203">Směju se&nbsp;hurónsky. Tak jestli na&nbsp;něco dojedem jako civilizace, tak to&nbsp;bude tohle: neurotická absolutní citlivost u&nbsp;jedněch&nbsp;– a&nbsp;zvířecká, automatická žravost a&nbsp;schopnost využít nejmenší slabinu u&nbsp;druhých.</span></p>
        <p class="chunk" data-nb-ref-number="137" data-nb-words="38" data-nb-chars="229"><span class="idea" data-nb-ref-number="137" id="idea137" data-nb-words="38" data-nb-chars="229">Prošli jsme Hradem, kroky stráže duní na&nbsp;nádvořích. Katedrála se&nbsp;ztrácela ve&nbsp;svých věžích a&nbsp;trnech a&nbsp;fiálách a&nbsp;chrlících příšerách. Tam nahoře byla plující tma a&nbsp;vrcholky věží a&nbsp;zlatý lev byli zanořeni v&nbsp;tušových břichách mračen.</span></p>
        <p class="chunk" data-nb-ref-number="138" data-nb-words="17" data-nb-chars="118"><span class="idea" data-nb-ref-number="138" id="idea138" data-nb-words="17" data-nb-chars="118">Stanuli jsme nad Prahou. Na&nbsp;vyhlídce na&nbsp;Hradčanském náměstí. Prezident čůral na&nbsp;dláždění. Socha&nbsp;– šílenství normality.</span></p>
        <p class="chunk" data-nb-ref-number="139" data-nb-words="30" data-nb-chars="187"><span class="idea" data-nb-ref-number="139" id="idea139" data-nb-words="30" data-nb-chars="187">Několik osamělých, nocí zasažených turistů mlčky hledělo do&nbsp;údolí. Řeka, přitékající od&nbsp;obzoru, nesla na&nbsp;svém tekutém černém těle odlesky a&nbsp;zář měst a&nbsp;ticho lesů a&nbsp;krajiny, svou minulost…</span></p>
        <p class="chunk" data-nb-ref-number="140" data-nb-words="19" data-nb-chars="147"><span class="idea" data-nb-ref-number="140" id="idea140" data-nb-words="19" data-nb-chars="147">Město, probořený kráter světla. Zrnící skutečnost protkaná záblesky modrých majáků sanitek. Medové plástve velikých oken paláců a&nbsp;koncertních síní.</span></p>
        <p class="chunk" data-nb-ref-number="141" data-nb-words="88" data-nb-chars="525"><span class="idea" data-nb-ref-number="141" id="idea141" data-nb-words="88" data-nb-chars="525">Brýle omotané izolepou, pod černou mitrou&nbsp;– kulichem bez bambule, zelené oči ryšavce hledí na&nbsp;šumící pozadí. Myslím na&nbsp;RAF, na&nbsp;ty&nbsp;mladé lidi ze&nbsp;sedmdesátých a&nbsp;osmdesátých let. Na&nbsp;to&nbsp;Německo, Hamburk, komuny studentů, Georg jezdil při studiu s&nbsp;nákladním taxi. Ten jejich život, tak odlišný, a&nbsp;přeci stejné generace. Jsou dál, cítím to&nbsp;v&nbsp;každém gestu a&nbsp;slově. U&nbsp;sebe a&nbsp;u&nbsp;lidí, co&nbsp;vyrůstali za&nbsp;železnou oponou, registruji větší emocionální tah, vůli… k&nbsp;čemukoli. Na&nbsp;východ se&nbsp;to&nbsp;zvyšuje do&nbsp;naprosté, atavistické žízně po&nbsp;životě.</span></p>
        <p class="chunk" data-nb-ref-number="142" data-nb-words="34" data-nb-chars="219"><span class="idea" data-nb-ref-number="142" id="idea142" data-nb-words="34" data-nb-chars="219">Georg mi&nbsp;vyprávěl, jak kdysi, když zemřel jeho otec, po&nbsp;letech osamění stala se&nbsp;jeho matka, středoškolská učitelka, druhou ženou jednoho Pákistánce a&nbsp;přestoupila na&nbsp;islám. Podivuhodný svět a&nbsp;podivuhodná naše duše v&nbsp;něm!</span></p>
        <p class="chunk" data-nb-ref-number="143" data-nb-words="11" data-nb-chars="66"><span class="idea" data-nb-ref-number="143" id="idea143" data-nb-words="11" data-nb-chars="66">„Georgu, co&nbsp;je&nbsp;to&nbsp;magnetismus? Proč jsou věci k&nbsp;sobě přitahovány?“</span></p>
        <p class="chunk" data-nb-ref-number="144" data-nb-words="9" data-nb-chars="51"><span class="idea" data-nb-ref-number="144" id="idea144" data-nb-words="9" data-nb-chars="51">„To je&nbsp;ten spin… Všechny častice mají stejný spin…“</span></p>
        <p class="chunk" data-nb-ref-number="145" data-nb-words="16" data-nb-chars="61"><span class="idea" data-nb-ref-number="145" id="idea145" data-nb-words="16" data-nb-chars="61">„No jo, ale co&nbsp;to&nbsp;je&nbsp;– jak se&nbsp;to&nbsp;stane, co&nbsp;to&nbsp;působí, v&nbsp;čem?“</span></p>
        <p class="chunk" data-nb-ref-number="146" data-nb-words="8" data-nb-chars="43"><span class="idea" data-nb-ref-number="146" id="idea146" data-nb-words="8" data-nb-chars="43">„To ti&nbsp;níkdo neřekne. To&nbsp;žádný fýsik neví…“</span></p>
        <h2 id="heading-4" class="chunk" data-nb-ref-number="147" data-nb-words="3" data-nb-chars="5"><span class="idea" data-nb-ref-number="147" id="idea147" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="148" data-nb-words="72" data-nb-chars="473"><span class="idea" data-nb-ref-number="148" id="idea148" data-nb-words="72" data-nb-chars="473">Je&nbsp;to&nbsp;nedokončené. Cítím tu&nbsp;nedotaženost v&nbsp;kostech. Musím tu&nbsp;cestu za&nbsp;informacemi, za&nbsp;tím šerým obrazem minulosti, dokončit. Abych se&nbsp;toho zbavil. Ten kus smutného odkazu&nbsp;– ta&nbsp;smrt dědečkova&nbsp;– začal na&nbsp;sebe nabalovat přítomnost. Jako nějaký matečný krystal, nějaká prvotní atomová vazba, počal řetězit příčiny a&nbsp;jemné, takřka nehmatné důsledky téměř nulových hodnot, které ale&nbsp;– díky své diskrétní, nicméně hmotné přítomnosti&nbsp;– zasahovaly přímo do&nbsp;mého každodenního života.</span></p>
        <p class="chunk" data-nb-ref-number="149" data-nb-words="34" data-nb-chars="212"><span class="idea" data-nb-ref-number="149" id="idea149" data-nb-words="34" data-nb-chars="212">Je&nbsp;nutné, teď už&nbsp;to&nbsp;vím, zapojit osobní kontakty. Zkrátit ta&nbsp;bludná toulání s&nbsp;požadavky na&nbsp;byrokratické instituce. Léta bych mohl strávit šustěním papíru v&nbsp;archivech. Skončit jak suchá moucha v&nbsp;pavučině za&nbsp;oknem…</span></p>
        <p class="chunk" data-nb-ref-number="150" data-nb-words="60" data-nb-chars="338"><span class="idea" data-nb-ref-number="150" id="idea150" data-nb-words="60" data-nb-chars="338">Domluveno pivo se&nbsp;Suříkem. Nikdo už&nbsp;neví, proč se&nbsp;mu&nbsp;tak říká. Před lety si&nbsp;přinesl tu&nbsp;přezdívku z&nbsp;jiných společenství a&nbsp;part. Pracoval v&nbsp;silových složkách, někde uvnitř aparátu vnitra. Specialista. Už&nbsp;léta je&nbsp;z&nbsp;toho venku, alespoň zdá se. U&nbsp;nich nikdy člověk neví. Ale proč si&nbsp;s&nbsp;tím lámat hlavu. Pro mě&nbsp;má&nbsp;cenu především kvůli kontaktům…</span></p>
        <p class="chunk" data-nb-ref-number="151" data-nb-words="63" data-nb-chars="456"><span class="idea" data-nb-ref-number="151" id="idea151" data-nb-words="63" data-nb-chars="456">Sedíme v&nbsp;Kopretině, hospoda vinohradských píčáků. Za&nbsp;hlaholícím chumlem štamgastů jsou pootevřené dveře. V&nbsp;salonku vzadu je&nbsp;nějaké čtení. Básníci, některé znám, pár tváří známých, některé jsem neviděl léta. Manželský pár nakladatelů, srdečně se&nbsp;zdravím s&nbsp;tichým, široce se&nbsp;usmívajícím černochem Tomášem. Jeho distingovaný, uměřený hlas mě&nbsp;povznáší do&nbsp;„mezinárodních souvislostí“. Jeho si&nbsp;opravdu vážím, ano&nbsp;– kolega. Další poutník krajinou vnitřního světa.</span></p>
        <p class="chunk" data-nb-ref-number="152" data-nb-words="26" data-nb-chars="187"><span class="idea" data-nb-ref-number="152" id="idea152" data-nb-words="26" data-nb-chars="187">Stárnoucí světoběžník Petr. Vedle něj brýlatý, jako vrána černý, milý iniciátor tohoto večera Pepa. Jeho rodiče odkudsi z&nbsp;podhůří Jizerských hor… Jsem představován, podávám ruce přátelům.</span></p>
        <p class="chunk" data-nb-ref-number="153" data-nb-words="45" data-nb-chars="258"><span class="idea" data-nb-ref-number="153" id="idea153" data-nb-words="45" data-nb-chars="258">Hovory se&nbsp;proplétají, překrývají a&nbsp;srůstají. Jako před lety. Pivo se&nbsp;pije, nosí se&nbsp;barevné likéry a&nbsp;vína. Nečekané propojení s&nbsp;lidmi&nbsp;– s&nbsp;nimiž je&nbsp;možné mluvit a&nbsp;něco si&nbsp;říct. Jak málo je&nbsp;těchhle setkání. S&nbsp;ubíhajícími lety řídnou, Bože, jednou nastane ticho.</span></p>
        <p class="chunk" data-nb-ref-number="154" data-nb-words="189" data-nb-chars="1193"><span class="idea" data-nb-ref-number="154" id="idea154" data-nb-words="189" data-nb-chars="1193">Ale teď hlahol a&nbsp;smích, brumendo mužů a&nbsp;vysoké hlasy žen a&nbsp;partnerek, teď ještě sedíme uvnitř své generace. S&nbsp;pokračujícím večerem se&nbsp;společnost rozdělila do&nbsp;několika hloučků kolem dlouhého stolu. Konečně mám kdy promluvit se&nbsp;Suříkem. Balí si&nbsp;ty&nbsp;své cigarety s&nbsp;filtrem, nevzrušeně, klidně. Na&nbsp;druhém konci stolu haleká falešný křesťan Prase, s&nbsp;jedním známým si&nbsp;vyčítají účast nebo neúčast na&nbsp;nějaké protirežimní akci před třiceti lety… vidím, jak má&nbsp;zkřivenou, nenávistnou tvář… slýchávám jeho hlas z&nbsp;rádia, je&nbsp;z&nbsp;něj náboženský redaktor na&nbsp;stanici, která je&nbsp;známá jako starobinec bývalých zaměstnanců jedné štvavé vysílačky&nbsp;– zabývající se&nbsp;černou propagandou… Podivně klidným hlasem dělá rozhovory s&nbsp;náboženskými činiteli všech možných církví, někteří jsou blázni, těm lze věřit, jiní jsou taková zombie ztracená ve&nbsp;svých bludech&nbsp;– takoví umakartoví novokřtěnci. Nyní pozoruji jeho zkřivenou, rudou tvář a&nbsp;něco mi&nbsp;na&nbsp;jeho siluetě nesedí. Pak mi&nbsp;dochází, že&nbsp;mi&nbsp;o&nbsp;něm někdo před časem říkal, že&nbsp;má&nbsp;rakovinu… pod svetrem má&nbsp;na&nbsp;boku měkký, podivný batůžek, takovou větší ledvinku… to&nbsp;bude asi ten vývod bokem, ano, tak měkce se&nbsp;přeskupuje pod tím svetrem, tekutina v&nbsp;gumové schráně… Odvracím zrak.</span></p>
        <p class="chunk" data-nb-ref-number="155" data-nb-words="58" data-nb-chars="370"><span class="idea" data-nb-ref-number="155" id="idea155" data-nb-words="58" data-nb-chars="370">Suřík mi&nbsp;dává kontakty, jména a&nbsp;čísla na&nbsp;své lidi v&nbsp;archivech. Klábosíme do&nbsp;noci. Lokál se&nbsp;vylidnil. Známí se&nbsp;postupně rozloučili a&nbsp;zmizeli do&nbsp;ulic, do&nbsp;rozsvícených tramvají. Rozfoukala je&nbsp;noc. Větrné povětří nad městem plácá uvolněnými markýzami, dešťové přepršky prolétnou nad střechami a&nbsp;ťukání okapů, utíkání kapek po&nbsp;drátech a&nbsp;po římsách se&nbsp;rozléhá tichými ulicemi…</span></p>
        <p class="chunk" data-nb-ref-number="156" data-nb-words="17" data-nb-chars="111"><span class="idea" data-nb-ref-number="156" id="idea156" data-nb-words="17" data-nb-chars="111">Stojíme před hospodou. Povídám: „Stejně je&nbsp;dobrý, když ji&nbsp;má&nbsp;ženská pěkně huňatou, tmavý chlupy, hlubokej les…“</span></p>
        <p class="chunk" data-nb-ref-number="157" data-nb-words="88" data-nb-chars="493"><span class="idea" data-nb-ref-number="157" id="idea157" data-nb-words="88" data-nb-chars="493">Suřík nesouhlasně vrtí hlavou: „Já mám rád, když to&nbsp;tam je&nbsp;pěkně zastřižený, srovnaný, hladký… jo&nbsp;pak může mít nahoře takovou ryšavou, zrzavou štětku…“ Přes to&nbsp;se&nbsp;zase nemohu přenést já: „Hele, ty&nbsp;seš tmavovlasej, tak tobě rozumím, ale já&nbsp;mám ryšavý fousy na&nbsp;hubě, a&nbsp;to teda jediný nemůžu&nbsp;– zrzky, s&nbsp;tou jejich mrtvolně bledou pletí… brrr!“ Suřík si&nbsp;balí cigárko a&nbsp;nadechuje se&nbsp;k&nbsp;nesouhlasu. Pak si&nbsp;ale oba uvědomíme, co&nbsp;to&nbsp;plácáme, ve&nbsp;dvě v&nbsp;noci na&nbsp;chodníku, a&nbsp;smířlivě nad tím mávneme rukou.</span></p>
        <p class="chunk" data-nb-ref-number="158" data-nb-words="569" data-nb-chars="3233"><span class="idea" data-nb-ref-number="158" id="idea158" data-nb-words="569" data-nb-chars="3233">Jdeme kus po&nbsp;Korunní, a&nbsp;tak mu&nbsp;ještě říkám: „Todle mě&nbsp;opravdu sere, jak to&nbsp;tady vypadá, že&nbsp;v&nbsp;tomhle státě může každej krást a&nbsp;rozkrádat, vždyť se&nbsp;tady nic neprodukuje, jenom se&nbsp;rozkrádají státní prachy, zakázky… veřejný rozpočty dotujou celou generaci lupičů. Proč to&nbsp;nikdo nezastaví? Nejsou tu&nbsp;lidi, není tu&nbsp;jednotící síla uvnitř státního aparátu? Z&nbsp;toho jednou povstane masakr a&nbsp;lidi budou chtít krev. Už&nbsp;to&nbsp;tady několikrát bylo, kurva! V&nbsp;Rusku se&nbsp;dodneška z&nbsp;toho vzpamatovávaj. Nejdřív je&nbsp;hlubokej bordel, chaos, leželo to&nbsp;na&nbsp;zemi, a&nbsp;kdo to&nbsp;zvednul? Ten, kdo to&nbsp;zvednout dokázal, kdo to&nbsp;uviděl… Rusové maj takový pořekadlo: Co&nbsp;se&nbsp;stalo&nbsp;– to&nbsp;se&nbsp;mělo stát… Já&nbsp;říkám jako ty&nbsp;německý filozofové&nbsp;– zrodí se&nbsp;nika, vytvořily se&nbsp;podmínky, aby mohl vzniknout takovej a&nbsp;takovej systém, a&nbsp;takovej a&nbsp;ne jinej predátor do&nbsp;tý&nbsp;niky vleze a&nbsp;od tý&nbsp;doby to&nbsp;jede…“ Trochu poznenáhlu znejistělý svým hlasem&nbsp;– slyším sama sebe, jak pronáším soudy. Suřík mlčí, pak říká: „Když jsem dělal na&nbsp;vnitru, tak jsme odtam vyházeli ty&nbsp;bolševiky, co&nbsp;měli ty&nbsp;ruský školy Felixe Dzeržinskýho a&nbsp;tak. No, ale tím pádem tam zůstali ty&nbsp;průměrný z&nbsp;minula, ty&nbsp;odborníci na&nbsp;různý oblasti ve&nbsp;světě odešli, specialisti na&nbsp;orientální jazyky, prostě ty&nbsp;vyšší kádry šly pryč a&nbsp;zůstaly takový ty&nbsp;průměry, a&nbsp;pak samozřejmě technika a&nbsp;sledovačka, to&nbsp;jsou profíci, bez nich by&nbsp;se&nbsp;to&nbsp;nedalo vůbec dělat… Ale ta&nbsp;díra tam byla, v&nbsp;těch odbornostech, pomalu se&nbsp;to&nbsp;zaceluje, ale… Pořád je&nbsp;znát ten deficit.“ Neudržím se: „Kurva, to&nbsp;je&nbsp;smutný, že&nbsp;tam nemáte, nebo jste neměli někoho, kdo mluví persky, ale to&nbsp;se&nbsp;snad dá&nbsp;doplnit lidma ze&nbsp;škol, když je&nbsp;zaplatíš… Ale já&nbsp;mluvím o&nbsp;tý špíně tady, co&nbsp;dělá ekonomická kontra? Existuje taková složka vlastně? Je&nbsp;tam někde uvnitř státního aparátu síla, vůle řešit ty&nbsp;děsivý průsery, co&nbsp;se&nbsp;dějou už&nbsp;léta? Proč se&nbsp;nic neděje, kurva? Vždyť by&nbsp;stačilo pár hajzlů pověsit za&nbsp;koule pro výstrahu. Vyslat signál, a&nbsp;to mi&nbsp;věř, ty&nbsp;svině jsou v&nbsp;podstatě zbabělý, samy by&nbsp;se&nbsp;nabonzovaly, samy, když jim pude o&nbsp;život, samy půjdou a&nbsp;daj si&nbsp;obojek na&nbsp;krk!“ „Tyhle sračky nepůjdou uklidit jen tak, to&nbsp;je&nbsp;jedna celá generace hajzlů se&nbsp;svazáckou knížkou a&nbsp;s&nbsp;pravicovejma kecama. Jsou zarostlí ve&nbsp;státním aparátu, maj kontakty, kurva, dyť by&nbsp;stačilo vyhlásit pár fingovanejch státních zakázek, nasadit provokatéry, a&nbsp;za půl roku bude ta&nbsp;lůza pod zámkem, jedná se&nbsp;o&nbsp;několik tisíc lidí, spíš pár set…“ Suřík pojednou začíná bejt nervózní a&nbsp;vrtí hlavou: „Takhle se&nbsp;to&nbsp;nedělá, to&nbsp;by&nbsp;byla válka, musíme mít lidi, který ty&nbsp;hajzly chytnou za&nbsp;ucho a&nbsp;zatřepou, aby už&nbsp;nekradli a&nbsp;nedělali lumpárny, ale nemůžeme tam mít zvířata, který chytnou člověka a…“ „…a to&nbsp;ucho mu&nbsp;sežerou… Jenže nakonec přijde doba, kdy se&nbsp;vytvořej podmínky, aby se&nbsp;tyhle zvířata pustily ze&nbsp;řetězu, a&nbsp;věř mi, že&nbsp;pak bude důležitý, koho se&nbsp;ty&nbsp;běsi budou bát, to&nbsp;jsme zpátky v&nbsp;padesátejch letech, ve&nbsp;středověku, nebo spíš v&nbsp;době kamenný…“ Suřík krčí rameny a&nbsp;je vidět, že&nbsp;tohle téma nechce dál rozvíjet. Je&nbsp;mi&nbsp;to&nbsp;jasné, má&nbsp;rodinu, děti a&nbsp;na rozdíl ode mě&nbsp;byl uvnitř toho aparátu, a&nbsp;tak zná&nbsp;– pachovou stopu, feromony zla, které jsou tam přítomny v&nbsp;každé vteřině… Určitým věcem se&nbsp;nemá jen tak zbůhdarma&nbsp;– dávat jméno. Přijdou pak síly a&nbsp;ten, kdo nemá mandát, kdo nevlastní čisté srdce… Sežerou ho&nbsp;zaživa.</span></p>
        <h2 id="heading-5" class="chunk" data-nb-ref-number="159" data-nb-words="3" data-nb-chars="5"><span class="idea" data-nb-ref-number="159" id="idea159" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="160" data-nb-words="121" data-nb-chars="745"><span class="idea" data-nb-ref-number="160" id="idea160" data-nb-words="121" data-nb-chars="745">Za&nbsp;deštivého, šedivého dopoledne&nbsp;– pečlivě volím dobu 10:15 až&nbsp;10:30, telefonuji na&nbsp;ta&nbsp;Suříkova čísla. Zvedá to&nbsp;tichý, sympatický hlas&nbsp;– nějaký postarší chlapík, asi tak mého věku. Zasvěcuji ho&nbsp;do&nbsp;problematiky stručně, jo, říká&nbsp;– Suřík ho&nbsp;už&nbsp;informoval, že&nbsp;budu volat. Podívá se&nbsp;na&nbsp;to, zavolá mi. Mezitím mám za&nbsp;úkol napsat na&nbsp;webové stránky ústavu e-mailem dotaz, kde mám podrobně uvést všechny skutečnosti, které by&nbsp;mohly vést k&nbsp;identifikaci písemností majících vztah k&nbsp;osobě mého děda nebo k&nbsp;jeho případu. Doporučuje mi, abych si&nbsp;přišel k&nbsp;nim prostudovat objektový svazek ČKD (Českomoravská Kolben–Daněk), mají tam toho několik metrů, tak snad to&nbsp;by&nbsp;mohlo být vodítko. Děkuju mu&nbsp;srdečně a&nbsp;slibuju, že&nbsp;nejpozději pozítří přijdu do&nbsp;té&nbsp;studovny.</span></p>
        <p class="chunk" data-nb-ref-number="161" data-nb-words="37" data-nb-chars="226"><span class="idea" data-nb-ref-number="161" id="idea161" data-nb-words="37" data-nb-chars="226">Pod zářivkami v&nbsp;tiché studovně, když mi&nbsp;byl přistaven ke&nbsp;stolu vozík s&nbsp;velkou, vybledlou a&nbsp;zároveň zažloutlou hromadou spisů&nbsp;– poznal jsem dopředu, že&nbsp;případný výsledek bude stejně vybledlý a&nbsp;zšedlý jako ten papír ve&nbsp;složkách…</span></p>
        <p class="chunk" data-nb-ref-number="162" data-nb-words="110" data-nb-chars="714"><span class="idea" data-nb-ref-number="162" id="idea162" data-nb-words="110" data-nb-chars="714">Zdravím se&nbsp;rukoudáním se&nbsp;starým máničkou, mžourá na&nbsp;mě&nbsp;přátelsky za&nbsp;drátěnými brejličkami, je&nbsp;tu&nbsp;vedoucí oddělení. Ostražitě zbystřím, když zahlédnu opálenou, do&nbsp;hněda opečenou ze&nbsp;solária, načerno obarvenou stařenu se&nbsp;zlatými řetězy a&nbsp;prsteny na&nbsp;rukou. V&nbsp;bílém lékařském plášti se&nbsp;tu&nbsp;vyjímá divně. Co&nbsp;ty&nbsp;jseš za&nbsp;strigu? Stará rašple s&nbsp;vychcanýma očima, tak nepatřičná mezi těmi postaršími dobráckými dětmi v&nbsp;archivu. Moje podezřívavost se&nbsp;mění v&nbsp;jistotu a&nbsp;tu proměňuju v&nbsp;srdečný úsměv a&nbsp;zdravím ji&nbsp;zdvořile. Myslím si&nbsp;přitom: Ty&nbsp;stará kurvo vnitrácká, seš stará štika mezi hodnými rybičkami?… Máš to&nbsp;tady na&nbsp;dohled?… Stará indiánka zašilhala černýma, zvířecíma očima a&nbsp;znejistěle začla štosovat hromádku mikrofiší.</span></p>
        <p class="chunk" data-nb-ref-number="163" data-nb-words="72" data-nb-chars="457"><span class="idea" data-nb-ref-number="163" id="idea163" data-nb-words="72" data-nb-chars="457">V&nbsp;průhledu několika za&nbsp;sebou otevřených dveří, přes několik kanceláří plných štěbetajících sekretářek, spatřím charakteristický nosatý profil&nbsp;– to&nbsp;je&nbsp;Eunuch! Dvoumetrové hovado čumí do&nbsp;mikrofiše a&nbsp;přitom šilhá kolem sebe. Kašpar s&nbsp;hodnou, tichou ženou, pamatuju, jak chodil v&nbsp;sukních po&nbsp;Praze. Tak i&nbsp;ten tady je, obraz této instituce se&nbsp;vykresluje takovým způsobem, že&nbsp;se&nbsp;musím zastavit v&nbsp;rohu chodby a&nbsp;smích schovat do&nbsp;kapesníku předstíraje&nbsp;– že&nbsp;mám kašel.</span></p>
        <p class="chunk" data-nb-ref-number="164" data-nb-words="43" data-nb-chars="284"><span class="idea" data-nb-ref-number="164" id="idea164" data-nb-words="43" data-nb-chars="284">Musím si&nbsp;dát majzla, teď tady tomu šéfuje páter Vyklouz, jako náměstka si&nbsp;vzal zadrhávajícího absolventa fakulty Rudé žurnalistiky, cvikýře Pažouta… Tahle dvojka má&nbsp;zničující sílu nechtěné grotesky. Musím si&nbsp;dát vééélikej pozor! Jsem na&nbsp;pískovišti a&nbsp;na pískovišti&nbsp;– se&nbsp;nic neodpouští!</span></p>
        <p class="chunk" data-nb-ref-number="165" data-nb-words="130" data-nb-chars="901"><span class="idea" data-nb-ref-number="165" id="idea165" data-nb-words="130" data-nb-chars="901">Probírám se&nbsp;lejstry, léta po&nbsp;válce, léta padesátá. Konstrukční oddělení a&nbsp;vývojové dílny, seznamy informátorů na&nbsp;pracovištích&nbsp;– krycí jména, čísla osobních svazků. Kontrarozvědná ochrana státně důležitých objektů. Osoby spolehlivé a&nbsp;hlášení na&nbsp;podezřelé skutečnosti a&nbsp;pracovníky. Kladu si&nbsp;otázku: Kdo je&nbsp;osvědčený, připoutaný informátor? Ten, na&nbsp;koho něco mám, kompromateriál. Zároveň&nbsp;– jako státní úřad nabídnout výhody. Ale ta&nbsp;minulost bude klíč. Jestli někdo udal dědečka, nebo byl na&nbsp;něj nasazen jako informátor… tak přežil s&nbsp;největší pravděpodobností válku, a&nbsp;pokud nezmizel za&nbsp;hranice, tak zůstal a&nbsp;je velká pravděpodobnost, že&nbsp;byl přebrán StB.&nbsp;Převerbován a&nbsp;pracoval dál jako informátor. Taky mohl vstoupit do&nbsp;strany a&nbsp;udělat kariéru… Tohle bude moje síto: začátek padesátých let, oddělení konstrukce a&nbsp;vývoje, odbojář nebo osvědčený soudruh, vedoucí oddělení, ideový spolupracovník nebo agent.</span></p>
        <p class="chunk" data-nb-ref-number="166" data-nb-words="56" data-nb-chars="350"><span class="idea" data-nb-ref-number="166" id="idea166" data-nb-words="56" data-nb-chars="350">Po&nbsp;několika hodinách mám pár nic neříkajících jmen. Doba počátku zaměstnání v&nbsp;ČKD&nbsp;– druhá polovina třicátých let, pracoviště: konstrukce a&nbsp;vývoj, nebyli totálně nasazeni, po&nbsp;válce na&nbsp;pracovišti, u&nbsp;některých odbojová činnost, vstup do&nbsp;KSČ. Krycí jména a&nbsp;čísla mě&nbsp;vedou k&nbsp;osobním svazkům. Vypisuji žádanku a&nbsp;s&nbsp;lehce motající se&nbsp;hlavou odcházím do&nbsp;ulic.</span></p>
        <p class="chunk" data-nb-ref-number="167" data-nb-words="23" data-nb-chars="135"><span class="idea" data-nb-ref-number="167" id="idea167" data-nb-words="23" data-nb-chars="135">Po&nbsp;týdnu mám pár jmen: Ing.&nbsp;Kaláb&nbsp;– krycí jméno Salač, konstruktér Vinšovský, vedoucí Shejbal a&nbsp;prom. tech. Troška&nbsp;– krycí jméno Tovar.</span></p>
        <p class="chunk" data-nb-ref-number="168" data-nb-words="35" data-nb-chars="253"><span class="idea" data-nb-ref-number="168" id="idea168" data-nb-words="35" data-nb-chars="253">Teď odbojáři, telefonuju staré feně do&nbsp;Národního archivu, ana má&nbsp;na&nbsp;starosti dokumentaci a&nbsp;jmenné seznamy bývalého Svazu protifašistických bojovníků. Zasílám na&nbsp;její přání&nbsp;– oficiální cestou e-mailem jména zjištěných, zdali jsou evidováni jako odbojáři.</span></p>
        <p class="chunk" data-nb-ref-number="169" data-nb-words="23" data-nb-chars="134"><span class="idea" data-nb-ref-number="169" id="idea169" data-nb-words="23" data-nb-chars="134">Zvláštní, někoho jste ani neviděli, jenom znáte jeho hlas, a&nbsp;už&nbsp;– jako byste četli jeho životopis, jako byste toho člověka znali léta.</span></p>
        <p class="chunk" data-nb-ref-number="170" data-nb-words="36" data-nb-chars="268"><span class="idea" data-nb-ref-number="170" id="idea170" data-nb-words="36" data-nb-chars="268">Než mi&nbsp;pošlou výsledek pátrání ve&nbsp;jmenných seznamech odbojářů, jdu to&nbsp;obhlédnout do&nbsp;Vojenského historického ústavu. Mám s&nbsp;sebou zvětšeninu, digitálně zpracovanou původní fotografii tanku, tajně pořízenou v&nbsp;libeňské loděnici při úředních zkouškách před německou komisí.</span></p>
        <p class="chunk" data-nb-ref-number="171" data-nb-words="353" data-nb-chars="2202"><span class="idea" data-nb-ref-number="171" id="idea171" data-nb-words="353" data-nb-chars="2202">Šlapu po&nbsp;dlouhých schodech na&nbsp;Vítkově, pod Žižkovým památníkem, okolo železničních tunelů. Je&nbsp;tady výhled na&nbsp;Prahu, takový ost­roh v&nbsp;zatáčejícím údolí řeky, vymletý miliony let tekoucí mohutnou pravěkou Vltavou… Před Armádním muzeem stojí předválečný, maskovacím nátěrem opatřený tančík. Jakýsi brýlatý, křenící se&nbsp;nadšenec fotí všechny detaily. Přistupuji a&nbsp;prohlížím si&nbsp;čistý průstřel pancíře, zřejmě těžký kulomet, nebo spíš protitanková puška… Zaujatý padesátiletý chlapec leze po&nbsp;pancíři a&nbsp;cvaká digitálním foťáčkem ostošest. Ale vypadá, že&nbsp;by&nbsp;mohl být spojen s&nbsp;touhle institucí, když ignoruje nápisy Nedotýkejte se! a&nbsp;šmejdí po&nbsp;tanku jako čamrda. Povídám: „Dobrý den, jste, prosím vás, tady od&nbsp;této instituce?“ Hned je&nbsp;v&nbsp;obraně: „A&nbsp;co jako, co&nbsp;vy&nbsp;chcete, jako no…“ Laskavě a&nbsp;přátelsky se&nbsp;usmívám: „Mohl byste mi&nbsp;prosím říct, na&nbsp;koho bych se&nbsp;mohl obrátit ve&nbsp;věci československých tanků v&nbsp;předvečer druhé světové války? Máme doma takovou fotografii a&nbsp;chtěl bych její kopii nabídnout tady muzeu, pokud by&nbsp;měli zájem…“ Trochu se&nbsp;obávám, zdali jsem ho&nbsp;nevylekal tím slovem&nbsp;– v&nbsp;předvečer&nbsp;–, ale kdepak, je&nbsp;to&nbsp;technický mozek, ihned vyhodnocuje fakta, která uvádím, a&nbsp;hned volá na&nbsp;kolemjdoucího šedovlasého chlapíka: „Prosím tě, Mirku, pán má&nbsp;tady nějakej nález, podívej se&nbsp;mu&nbsp;na&nbsp;to, jo?“ Ukláním se, děkuju srdečně a&nbsp;pospíchám do&nbsp;kanceláří za&nbsp;tím rychlým šedým ježkem. Při pohledu zblízka vidím mladou tvář v&nbsp;podivuhodném kontrastu k&nbsp;těm hustým bělavým vlasům. Jmenuje se&nbsp;Čoch, tak to&nbsp;má&nbsp;na&nbsp;jmenovce dveří. Ale ano! Znám to&nbsp;jméno, publikuje články a&nbsp;knihy o&nbsp;technice II. světové války. Předkládám mu&nbsp;fotografii, ihned identifikuje typ tanku, sype z&nbsp;hlavy detaily konstrukce, plováky, typ motoru&nbsp;– boxer atd. Dává mi&nbsp;několik čísel časopisu, který vydává jejich ústav, a&nbsp;odkazuje na&nbsp;starší článek, který v&nbsp;tomto periodiku vyšel a&nbsp;zabýval se&nbsp;právě plovoucím tankem. Věnuji mu&nbsp;zvětšeninu a&nbsp;CD, kde jsou v&nbsp;různých formátech uložena podrobná data této fotografie. Děkuje mi&nbsp;a&nbsp;já mu&nbsp;ještě narychlo píšu na&nbsp;zadní stranu té&nbsp;fotky základní údaje o&nbsp;mém dědečkovi. Při loučení mě&nbsp;ještě odkazuje na&nbsp;místní knihovnu, kde najdu různé publikace a&nbsp;články, které by&nbsp;mě&nbsp;mohly přivést dál ve&nbsp;věci konstrukčního týmu z&nbsp;ČKD.</span></p>
        <p class="chunk" data-nb-ref-number="172" data-nb-words="29" data-nb-chars="204"><span class="idea" data-nb-ref-number="172" id="idea172" data-nb-words="29" data-nb-chars="204">Došla mi&nbsp;odpověď ze&nbsp;Svazu protifašistických bojovníků. Evidováni jsou Vinšovský a&nbsp;vedoucí oddělení konstrukce Shejbal, pak je&nbsp;zde nějaký Ing.&nbsp;Broum, ale ten zahynul na&nbsp;začátku padesátých let, auto­nehoda.</span></p>
        <p class="chunk" data-nb-ref-number="173" data-nb-words="26" data-nb-chars="150"><span class="idea" data-nb-ref-number="173" id="idea173" data-nb-words="26" data-nb-chars="150">Takže tady je&nbsp;shoda, z&nbsp;pracovníků konstrukce jsou dva kusy z&nbsp;odboje, dva konfidenti… Kdo? Který? Všichni, nebo nikdo, a&nbsp;celá věc má&nbsp;kořen někde jinde?</span></p>
        <p class="chunk" data-nb-ref-number="174" data-nb-words="117" data-nb-chars="742"><span class="idea" data-nb-ref-number="174" id="idea174" data-nb-words="117" data-nb-chars="742">V&nbsp;knihovně Vojenského historického ústavu (když jsem se&nbsp;objednával do&nbsp;studovny, musel jsem se&nbsp;dovolat přes armádní telefonní centrálu) byl uložen separát z&nbsp;podnikového archivu ČKD. Schéma zaměstnanců a&nbsp;oddělení, jednotlivá pracoviště, desítky jmen. V&nbsp;článku od&nbsp;Čocha jsem zjistil jména z&nbsp;konstrukčního týmu. Ano&nbsp;– byl tam uveden i&nbsp;můj dědeček, prom. tech. Ing.&nbsp;František Kratochvíl. Ano, byli tam i&nbsp;konfidenti a&nbsp;též odbojáři a&nbsp;několik dalších, mně neznámých jmen. Schéma se&nbsp;začíná lehce vykreslovat. Kdybych tak měl výslechové nebo osobní svazky těch agentů gestapa… Takhle jen tápu, je&nbsp;zde shoda jmen z&nbsp;různých databází, ale kde je&nbsp;ukrytý ten skutečný pramen? A&nbsp;hlavně, kdo na&nbsp;tom případu pracoval? A&nbsp;kdo nakonec dal rozhodnutí k&nbsp;likvidaci?…</span></p>
        <p class="chunk" data-nb-ref-number="175" data-nb-words="64" data-nb-chars="415"><span class="idea" data-nb-ref-number="175" id="idea175" data-nb-words="64" data-nb-chars="415">Nakonec mi&nbsp;v&nbsp;hlavě vyvstala věta, kterou podle jednoho svědectví z&nbsp;šedesátých let pronesl jistý pracovník vojenského ústavu. Ten člověk, ta&nbsp;temná bytost byla za&nbsp;II. světové války v&nbsp;Rusku a&nbsp;pracovala v&nbsp;tamních bezpečnostních složkách. Podle publikovaného svědectví pronesl tento pracovník Kohoutek někdy za&nbsp;brzkého jitra roku 1948, řekl do&nbsp;telefonu tato slova: „Pérák už&nbsp;doskákal.“ Bylo to&nbsp;v&nbsp;den smrti Jana Masaryka.</span></p>
        <h2 id="heading-6" class="chunk" data-nb-ref-number="176" data-nb-words="3" data-nb-chars="5"><span class="idea" data-nb-ref-number="176" id="idea176" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="177" data-nb-words="15" data-nb-chars="86"><span class="idea" data-nb-ref-number="177" id="idea177" data-nb-words="15" data-nb-chars="86">Dotáhnu to, kam to&nbsp;půjde, i&nbsp;když cítím mezi prsty sypký písek marnosti. Pouštní prach.</span></p>
        <p class="chunk" data-nb-ref-number="178" data-nb-words="33" data-nb-chars="207"><span class="idea" data-nb-ref-number="178" id="idea178" data-nb-words="33" data-nb-chars="207">Musím zalovit v&nbsp;rodinných vodách, v&nbsp;temné straně příbuzenstva&nbsp;– které jsme se&nbsp;instinktivně štítili a&nbsp;jež byla příčinou rozkolu mezi sourozenci, mezi strýci a&nbsp;tetami na&nbsp;dobrých třicet, nebo spíš čtyřicet let.</span></p>
        <p class="chunk" data-nb-ref-number="179" data-nb-words="182" data-nb-chars="1116"><span class="idea" data-nb-ref-number="179" id="idea179" data-nb-words="182" data-nb-chars="1116">Dědeček inženýr měl tři nebo čtyři sestry. On&nbsp;jediný vstoupil do&nbsp;velkého světa, ony zůstaly v&nbsp;rodinné chalupě, divně semknuty&nbsp;– dlouho se&nbsp;nemohly vdát. Myslím, že&nbsp;většina jich zestárla jako staré panny, zůstaly na&nbsp;ocet… Jeho sestra Vlasta, to&nbsp;byla hlavní svině. Po&nbsp;dědečkově smrti přišly za&nbsp;ní&nbsp;jeho děti, zrovna bylo posvícení, na&nbsp;prknech všude v&nbsp;kuchyni byly koláče. „Já vám nemůžu dát koláče, děti, maminka by&nbsp;se&nbsp;zlobila!“ a&nbsp;strčila každýmu sáček šumáku a&nbsp;všechny se&nbsp;potom poblily… V&nbsp;prospěch svých sester se&nbsp;vzdal dědeček svého podílu na&nbsp;rodinných pozemcích, na&nbsp;polích. Za&nbsp;války, po&nbsp;jeho smrti, odmítly sestry dát nebo prodat alespoň trochu brambor… Děda za&nbsp;svého života dal přivézt několik fůr trámů na&nbsp;rodinnou stodolu, sestry ty&nbsp;trámy odmítly, že&nbsp;mu&nbsp;tam už&nbsp;nic nepatří, tak ať&nbsp;nechá jejich stodolu stodolou… Skončily špatně, staré svině. Každá z&nbsp;nich dochcípala o&nbsp;samotě, zahlušená starobou a&nbsp;nenávistí… Ke&nbsp;stáří se&nbsp;doprošovaly milosrdné, vše špatné zapomínající, vylhané korespondence. Otec jim odepsal, té&nbsp;Vlastě, kterou už&nbsp;žrala smrt, napsal jí&nbsp;pravdu, připomněl jí&nbsp;špínu jejich života, a&nbsp;pak už&nbsp;bylo ticho.</span></p>
        <p class="chunk" data-nb-ref-number="180" data-nb-words="59" data-nb-chars="366"><span class="idea" data-nb-ref-number="180" id="idea180" data-nb-words="59" data-nb-chars="366">Tuhle emocionální exkurzi, ten výtah do&nbsp;starých časů, kdy mi&nbsp;babička vyprávěla, na&nbsp;konci jejího života a&nbsp;na začátku mé&nbsp;dospělosti, vyprávěla poslední vzpomínky na&nbsp;dávná léta, kdy ve&nbsp;vesnických chalupách stály proti sobě stroje z&nbsp;masa a&nbsp;kostí a&nbsp;vyluzovaly zvuky pomocí hrtanu, průdušnice a&nbsp;plic. Zvířata v&nbsp;oblecích, sukních a&nbsp;botách. Kocouři a&nbsp;lasice, tchoři u&nbsp;stolu…</span></p>
        <p class="chunk" data-nb-ref-number="181" data-nb-words="156" data-nb-chars="995"><span class="idea" data-nb-ref-number="181" id="idea181" data-nb-words="156" data-nb-chars="995">Tohle sklepení mysli jsem prošel se&nbsp;záměrem vykreslit si&nbsp;jednu z&nbsp;těch dědečkových sester&nbsp;– jmenovala se&nbsp;Důbravka. Divné jméno… Někam tam, do&nbsp;této řady patří tlustá, mnohoplodná Ema. „Emičko, musíš jíst, mamička by&nbsp;se&nbsp;zlobila…“ ozývalo se&nbsp;za&nbsp;poválečných let, takový Jindřich Plachta, takový tupý, hubený dobrák vozil k&nbsp;řece svou dceru, tlustou Emičku-dítě a&nbsp;cpal do&nbsp;ní&nbsp;buchty, jen že&nbsp;se&nbsp;mohla nadechnout, a&nbsp;opět dlabanec! Dávali mu&nbsp;prý, říkalo se&nbsp;o&nbsp;něm, v&nbsp;dětství přesmoc odvaru z&nbsp;makovic (když rodina všecka pracovala na&nbsp;poli a&nbsp;kojenec křičel a&nbsp;zlobil, dostal odvar ze&nbsp;zeleného máku a&nbsp;byl ihned klid, byloť to&nbsp;smrkáně ihned v&nbsp;limbu… Ovšem nesmělo se&nbsp;to&nbsp;přehnat, potom byl výsledek nezvratný&nbsp;– huhlající dobrák…). Tak během let vyrostla z&nbsp;Emičky dvoumetrová obryně, vlasatá tlustá rusálka obklopená chumlem dětí a&nbsp;občas nějakým zástupným, kníratým trubcem, školníkem nebo vrátným, takoví to&nbsp;byli nízkolební troglodyti se&nbsp;samčími sekundárními znaky hypertrofovanými samou leností, ba&nbsp;nicneděláním…</span></p>
        <p class="chunk" data-nb-ref-number="182" data-nb-words="83" data-nb-chars="514"><span class="idea" data-nb-ref-number="182" id="idea182" data-nb-words="83" data-nb-chars="514">To&nbsp;její teta Důbravka zvolila jinou cestu za&nbsp;štěstím. Vzala si&nbsp;majora StB a&nbsp;dělala kantýnskou ve&nbsp;Čkalovce a&nbsp;potom v&nbsp;Kachlíkárně, panečku! V&nbsp;rámci ochoty a&nbsp;služebního postupu vyměnili svůj byt u&nbsp;Královské obory, byt s&nbsp;ústředním topením a&nbsp;s&nbsp;okny nad Stromovkou, s&nbsp;výhledem do&nbsp;dálky za&nbsp;Prahu, vyměnili ho&nbsp;za&nbsp;nějakou díru na&nbsp;Starém Městě, záchod na&nbsp;chodbě, voda na&nbsp;pavlači. Udělali tuto směnu, protože někoho z&nbsp;nadřízených napadlo ten byt použít jako konspirační základnu pro pozorování objektu jednoho velvyslanectví.</span></p>
        <p class="chunk" data-nb-ref-number="183" data-nb-words="88" data-nb-chars="550"><span class="idea" data-nb-ref-number="183" id="idea183" data-nb-words="88" data-nb-chars="550">Tento major, zajímaje se&nbsp;na&nbsp;popud své ženy takříkajíc nad rámec svých povinností, informoval se&nbsp;o&nbsp;osudu inženýra Kratochvíla a&nbsp;v&nbsp;rámci svých možností dal svým podřízeným prostudovat materiály gestapa, které byly v&nbsp;držení ministerstva vnitra. Prý, traduje se&nbsp;v&nbsp;rodině, byla zde prokázána nějaká odbojová činnost. Alespoň tak se&nbsp;tahle informace uchovala až&nbsp;do&nbsp;dnešních dnů. Nikdo už&nbsp;z&nbsp;této strany nežije, major zemřel pár let potom, nebylo mu&nbsp;ani padesát, kdoví k&nbsp;čemu přistrčil čumák, jeho žena Důbravka i&nbsp;obryně-rusálka Emička jsou už&nbsp;taky na&nbsp;pravdě.</span></p>
        <p class="chunk" data-nb-ref-number="184" data-nb-words="40" data-nb-chars="232"><span class="idea" data-nb-ref-number="184" id="idea184" data-nb-words="40" data-nb-chars="232">S&nbsp;tímhle, s&nbsp;tou marností a&nbsp;hnojem já&nbsp;si&nbsp;zvolil, že&nbsp;budu pracovat… Pověsti, vyprávěnky a&nbsp;legendy&nbsp;– to&nbsp;je&nbsp;materiál, kde je&nbsp;uchován odkaz světa, veškerá naše minulost, přístupná nám žijícím v&nbsp;přítomnosti, v&nbsp;našich tělech, na&nbsp;této zemi.</span></p>
        <p class="chunk" data-nb-ref-number="185" data-nb-words="168" data-nb-chars="1023"><span class="idea" data-nb-ref-number="185" id="idea185" data-nb-words="168" data-nb-chars="1023">Je&nbsp;tady jeden klon, pojítko do&nbsp;těch časů. Vím, že&nbsp;jedna z&nbsp;mých sestřenic chtěla moc studovat právnickou fakultu, její rodiče proto vstoupili pojednou a&nbsp;náhle do&nbsp;KSČ, přestali jezdit na&nbsp;mše, které se&nbsp;konaly v&nbsp;létě, v&nbsp;srpnu&nbsp;– kdy byl podle starých pověstí svržen z&nbsp;nebe ďábel, a&nbsp;taky zemřel můj děd inženýr. Sestřenice na&nbsp;doporučení kantýnské a&nbsp;majora z&nbsp;MV se&nbsp;dostala na&nbsp;práva. Chodila pak navštěvovat naši babičku, občas si&nbsp;sundala žlutou minisukni (mě v&nbsp;mých třinácti letech nepovažovala za&nbsp;muže), v&nbsp;silonových punčocháčích opékala na&nbsp;pánvi nějaké porce kuřete, vařila nám oběd. Říkala: „Ten Reagan! On&nbsp;s&nbsp;tou svojí neutronovou pumou rozpoutá třetí světovou válku! Ta&nbsp;nemravná puma!“ Díval jsem se&nbsp;na&nbsp;její hýždě v&nbsp;bílých kalhotkách, pevně obepjaté silonem punčocháčů, a&nbsp;kývaje hlavou (před očima houštinu klína, tmící se&nbsp;na&nbsp;vypouklé buchtě, číhající pod hedvábím)&nbsp;– vehementně jsem souhlasil: „Jasně, teda ten Reagan. To&nbsp;je&nbsp;teda…“ Ona obracela ke&nbsp;mně své velké hnědé oči a&nbsp;na tváři jí&nbsp;hořel ruměnec spravedlivého rozhořčení.</span></p>
        <p class="chunk" data-nb-ref-number="186" data-nb-words="92" data-nb-chars="571"><span class="idea" data-nb-ref-number="186" id="idea186" data-nb-words="92" data-nb-chars="571">Tato sestřenka si&nbsp;posléze vzala „zá muž“, vdala se&nbsp;za&nbsp;takového kudrnáče z&nbsp;jejich městečka. Léta uběhla, ona je&nbsp;teď babičkou, mladou bábrlinou&nbsp;– ještě jí&nbsp;není ani padesát. Je&nbsp;před rozvodem s&nbsp;tím nyní již šedovlasým, proplešlým kudrnáčem. Je&nbsp;v&nbsp;tom jejich kraji, dozvídám se, nějakým policejním radou. Ejhle. Potřebuji vylustrovat pár jmen z&nbsp;těch starých seznamů, pár odbojářských a&nbsp;konfidentských jmen, rodiny, bydliště, děti atd. Že&nbsp;bych zvolil tuhle cestu? Ale on&nbsp;není z&nbsp;Prahy, to&nbsp;by&nbsp;snad nemělo vadit. Musí mít přece přístup do&nbsp;registru obyvatel, databáze atd. Policajt.</span></p>
        <p class="chunk" data-nb-ref-number="187" data-nb-words="76" data-nb-chars="464"><span class="idea" data-nb-ref-number="187" id="idea187" data-nb-words="76" data-nb-chars="464">Pečlivě studuju tuhle možnost, prohlížím si&nbsp;fotografie, rodinné sešlosti za&nbsp;těch let, před a&nbsp;po rozkolu a&nbsp;po opětném sbratření rodinných vazeb… Ne. Pach nedělní slepičí polívky, montování fichtla, za&nbsp;holkama do&nbsp;sousední vesnice… Nejsem „jejich“. Výsledek je&nbsp;jednoznačný. Nikdy jsem s&nbsp;ním prakticky nemluvil, byl bych mu&nbsp;zavázán, kdo ví, zdali by&nbsp;byl vůbec ochoten to&nbsp;pro mě&nbsp;udělat. Vesnické poměry, já&nbsp;tobě&nbsp;– ty&nbsp;mně. Neznáme se. Nechat to&nbsp;tak, to&nbsp;mi&nbsp;říká instinkt…</span></p>
        <p class="chunk" data-nb-ref-number="188" data-nb-words="17" data-nb-chars="95"><span class="idea" data-nb-ref-number="188" id="idea188" data-nb-words="17" data-nb-chars="95">Pražská krysa bude lepší, lépe se&nbsp;schová. K&nbsp;Béďovi do&nbsp;baru chodí různá sešlost. Snad mi&nbsp;poradí.</span></p>
        <p class="chunk" data-nb-ref-number="189" data-nb-words="39" data-nb-chars="233"><span class="idea" data-nb-ref-number="189" id="idea189" data-nb-words="39" data-nb-chars="233">Vyšel jsem za&nbsp;noci, kvaki kvak, zakřupal píseček, klapy klap. Trojkou do&nbsp;města za&nbsp;noci měsíčné, proklouznu kolem zdí, pasáží, uličkou V&nbsp;Jámě, turistů houf táhne kolem bordelů Ve&nbsp;Smečkách. Tady v&nbsp;proluce je&nbsp;schodů pár do&nbsp;nočního baru.</span></p>
        <p class="chunk" data-nb-ref-number="190" data-nb-words="46" data-nb-chars="277"><span class="idea" data-nb-ref-number="190" id="idea190" data-nb-words="46" data-nb-chars="277">Sedám si&nbsp;do&nbsp;šera, Béďa o&nbsp;mně dobře ví, neznatelně pokývne, dívá se&nbsp;jinam, sedě v&nbsp;chumlu svých známých, vidím tam tváře postarších psychologů z&nbsp;televizní obrazovky, taky pár fotografů, co&nbsp;je&nbsp;zběžně znám, obličeje štamgastů, které požírá noc co&nbsp;noc město, stárnou a&nbsp;nemůžou spát…</span></p>
        <p class="chunk" data-nb-ref-number="191" data-nb-words="24" data-nb-chars="148"><span class="idea" data-nb-ref-number="191" id="idea191" data-nb-words="24" data-nb-chars="148">Vím, že&nbsp;se&nbsp;Béďa za&nbsp;chvíli nepozorovaně odpoutá a&nbsp;přisedne. Jako silová vlna, jako takový posel, předskokan&nbsp;– po&nbsp;servírce mi&nbsp;poslal sklenku Hennessy…</span></p>
        <p class="chunk" data-nb-ref-number="192" data-nb-words="68" data-nb-chars="426"><span class="idea" data-nb-ref-number="192" id="idea192" data-nb-words="68" data-nb-chars="426">Skláníme potom nad stolkem své dvě stárnoucí hlavy a&nbsp;tichým hlasem probíráme možnosti… Potom se&nbsp;zakloní dvě štoudve, díváme se&nbsp;do&nbsp;dálky nad hlavy hostů, až&nbsp;tam k&nbsp;velkému zrcadlu za&nbsp;barem, až&nbsp;k&nbsp;hlavě madonky, která mezi nejdražšími nápoji, koňaky, whiskami a&nbsp;třtinovými rumy, mezi lahvemi a&nbsp;trochu nad nimi&nbsp;– svítí mnohobarevnou svatozáří z&nbsp;vánočních světélek, má&nbsp;je&nbsp;uvinuté okolo pokorně skloněné hlavy. Madona barevných nocí…</span></p>
        <p class="chunk" data-nb-ref-number="193" data-nb-words="49" data-nb-chars="322"><span class="idea" data-nb-ref-number="193" id="idea193" data-nb-words="49" data-nb-chars="322">Zhotovil modroočko, stárnoucí světoběžník s&nbsp;očima modře obtetovanýma. Vypadá s&nbsp;těma obtaženýma očima jako nějaká zavržená, osudem zničená zpěvačka. Ale má&nbsp;se&nbsp;k&nbsp;světu ten potulný DJ, přehrávač a&nbsp;designér. V&nbsp;subkulturách v&nbsp;Amsterodamu, v&nbsp;L. A.,&nbsp;v&nbsp;San Franciscu… všude je&nbsp;doma, jako taková malá, rozčepejřená, melírovaná myš.</span></p>
        <p class="chunk" data-nb-ref-number="194" data-nb-words="111" data-nb-chars="683"><span class="idea" data-nb-ref-number="194" id="idea194" data-nb-words="111" data-nb-chars="683">Béďa mi&nbsp;radí: „To je&nbsp;jednoduchý, chodí sem pár chlapíků, jsou to&nbsp;bejvalí policajti, maj teď bezpečnostní agentury. Pro ně&nbsp;to&nbsp;je&nbsp;hračka, maj tam pořád kontakty. Nebo počkej, to&nbsp;bude ještě rychlejší, napiš mi&nbsp;ty&nbsp;jména, datum narození, jestli je&nbsp;znáš…“ Zaraduju se, vzrušení z&nbsp;akce: „Jasně, mám, na&nbsp;flešce, můžu k&nbsp;tvýmu kompu dozadu?“ Proplétáme se&nbsp;sklepními chodbičkami, až&nbsp;ke&nbsp;stropu jsou zde vyrovnány basy plné mattonek a&nbsp;toniků, sudy a&nbsp;kartony… Bludištěm navzájem propojených komor a&nbsp;skladišť jsme došli do&nbsp;malé kanceláře, roury ústředního topení ťukají horkem. „Vedle je&nbsp;kotelna, je&nbsp;tady jak v&nbsp;sauně…“ povídá Béďa. Připojuji se&nbsp;na&nbsp;notebook, tisknu stránku se&nbsp;jmény a&nbsp;daty narození…</span></p>
        <p class="chunk" data-nb-ref-number="195" data-nb-words="100" data-nb-chars="613"><span class="idea" data-nb-ref-number="195" id="idea195" data-nb-words="100" data-nb-chars="613">Béďa pak zašel za&nbsp;postarším chlapíkem sedícím u&nbsp;jednoho zaplněného stolu. Byli tam samí takoví vyholení, plecití pořízci. Obálka, do&nbsp;níž Béďa vložil ještě nějakou bankovku, zmizela v&nbsp;kapse. Vzápětí se&nbsp;u&nbsp;nich na&nbsp;stole objevila lahev Jamesona, osazenstvo to&nbsp;pochvalně vymručelo… Díval jsem se&nbsp;zpovzdálí, jak funguje stroj na&nbsp;informace. Staršina vyšel před bar a&nbsp;na schodech bylo vidět, jak telefonuje. Šel jsem schválně ven, abych nepřišel o&nbsp;ten proces. Sedl jsem si&nbsp;naproti do&nbsp;Sport baru, veliká obrazovka nade mnou šlehala do&nbsp;místnosti, že&nbsp;jsem nemohl být vůbec zvenku vidět. Cucal jsem pivo a&nbsp;jen čekal, co&nbsp;bude.</span></p>
        <p class="chunk" data-nb-ref-number="196" data-nb-words="125" data-nb-chars="798"><span class="idea" data-nb-ref-number="196" id="idea196" data-nb-words="125" data-nb-chars="798">Za&nbsp;chvíli zastavilo a&nbsp;pomalu zacouvalo do&nbsp;proluky policejní auto. Neon nočního baru prozářil kabinu i&nbsp;řidiče krvavě rudou září. Staršina vyšel po&nbsp;schodech, mávli na&nbsp;sebe s&nbsp;tím policajtem a&nbsp;přisedl si&nbsp;k&nbsp;němu na&nbsp;sedadlo spolujezdce. Policajt vzal papír, obálku s&nbsp;penězi zastrčil do&nbsp;kapsy a&nbsp;zapnul příruční laptop, zabudovaný v&nbsp;palubní desce. Naťukal jména, za&nbsp;chvíli mu&nbsp;naběhly na&nbsp;monitoru odpovědi, bylo poznat, jak se&nbsp;sklonily jejich hlavy a&nbsp;teď studují, světlo obra­zovky se&nbsp;jim odráží v&nbsp;očích, bedlivě studují zobrazené výsledky. Kývli spokojeně hlavou. Staršina vzal telefon a&nbsp;tím malým fotoaparátem vyfotil obrazovku, několikrát to&nbsp;zopakoval a&nbsp;vzápětí vystoupil. Kývli na&nbsp;sebe a&nbsp;policejní auto se&nbsp;s&nbsp;tichým zahučením zapojilo do&nbsp;kolemjedoucího provozu. Všechno to&nbsp;trvalo asi pět minut, spíš tři.</span></p>
        <p class="chunk" data-nb-ref-number="197" data-nb-words="69" data-nb-chars="368"><span class="idea" data-nb-ref-number="197" id="idea197" data-nb-words="69" data-nb-chars="368">Za&nbsp;chvíli přišel Béďa a&nbsp;vedle mého piva položil flešku. „Co jsem dlužen?“ Zavrtěl hlavou, stará vojna: „Dal jsem jim lahev, co&nbsp;mám v&nbsp;kanceláři od&nbsp;jednoho blázna, chce, abych s&nbsp;nim šel do&nbsp;projektu&nbsp;– něco jako thajský masérky a&nbsp;čajovna v&nbsp;jednom, ale já&nbsp;se&nbsp;nechci zničit, nemám už&nbsp;energii se&nbsp;s&nbsp;někým přetlačovat v&nbsp;nějakým podniku. Dělám si&nbsp;za&nbsp;svý, na&nbsp;svým a&nbsp;to mi&nbsp;stačí…“</span></p>
        <p class="chunk" data-nb-ref-number="198" data-nb-words="55" data-nb-chars="329"><span class="idea" data-nb-ref-number="198" id="idea198" data-nb-words="55" data-nb-chars="329">„Díky, companero…“ Dopíjím pivo a&nbsp;ztrácíme se&nbsp;v&nbsp;hlomozícím šeru mezi opilými Anglány. Béďa se&nbsp;rozplynul, vysublimoval o&nbsp;něco dřív. Ovládá tohle umění, protože žije a&nbsp;pracuje ve&nbsp;středu města, v&nbsp;masomlejnu plném očí a&nbsp;ksichtů, a&nbsp;každá ta&nbsp;lidská nestvůra chce na&nbsp;tebe vyzvracet svůj životní příběh, chce si&nbsp;– marná sláva&nbsp;– odlehčit…</span></p>
        <p class="chunk" data-nb-ref-number="199" data-nb-words="143" data-nb-chars="885"><span class="idea" data-nb-ref-number="199" id="idea199" data-nb-words="143" data-nb-chars="885">Za&nbsp;pár dní mám SMS, Béďa píše: Zastav se. Jdu hned. Je&nbsp;dopoledne, bar je&nbsp;zavřený, ze&nbsp;schodiště táhne pach studeného kouře a&nbsp;někde dole cinkají pivní lahve. Jdeme se&nbsp;projít do&nbsp;Františkánské zahrady. „Tady máš bonus, ještě něco se&nbsp;vykakalo z&nbsp;těch jmen,“ povídá potichu a&nbsp;s&nbsp;úsměvem Béďa a&nbsp;podává mi&nbsp;hustě popsané archy papíru. Čtu, jsou to&nbsp;výtahy z&nbsp;bankovních registrů, částky a&nbsp;čísla kont jsou začerněny, ale je&nbsp;tu&nbsp;spousta informací o&nbsp;jednotlivých klientech, jejich platební a&nbsp;úvěrová historie, všechny firmy a&nbsp;živnosti, obchodní rejstřík, dluhy atd. Sídla firem i&nbsp;trvalá bydliště, hypotéky, zaměstnání, pozice. Výše platu je&nbsp;taky začerněna, ale to&nbsp;nevadí… Nikdy bych netušil, kolik toho banky schraňují o&nbsp;svých klientech. Kdo ví, zdali to&nbsp;je&nbsp;legální, filcky jedny!… Musím se&nbsp;smát. Dokonce vidím, že&nbsp;tenhle systém je&nbsp;mezibankovní, banky si&nbsp;prostě navzájem vyměňují informace o&nbsp;klientech.</span></p>
        <p class="chunk" data-nb-ref-number="200" data-nb-words="82" data-nb-chars="485"><span class="idea" data-nb-ref-number="200" id="idea200" data-nb-words="82" data-nb-chars="485">„Chodí k&nbsp;nám bankéři, chlápci z&nbsp;bank, co&nbsp;jsou všude tady okolo, naučili se&nbsp;k&nbsp;nám&nbsp;– máme prostě fajn holky za&nbsp;barem. Nejsou to&nbsp;žádný unavený čtyřicetiletý servírky. Jsou to&nbsp;všechno brigádnice, u&nbsp;toho studujou a&nbsp;tohle je&nbsp;prostě baví. A&nbsp;nejsou to&nbsp;kurvy!“ zdůraznil. Tolik na&nbsp;vysvětlenou, kývneme na&nbsp;sebe s&nbsp;Béďou a&nbsp;mizíme každý za&nbsp;svým osudem, každý ve&nbsp;svém protiběžném proudu důchodců, maminek s&nbsp;dětmi a&nbsp;feťáků, všech těch osob, které mají rády zahradu uprostřed města, nádvoří Františků…</span></p>
        <p class="chunk" data-nb-ref-number="201" data-nb-words="54" data-nb-chars="317"><span class="idea" data-nb-ref-number="201" id="idea201" data-nb-words="54" data-nb-chars="317">Zbývá ještě jedna věc. Adresy mám, všichni z&nbsp;ČKD už&nbsp;patrně zemřeli, ale v&nbsp;těch bytech bydlí pořád jejich děti. Děti a&nbsp;vnoučata, dnešní šedesátníci a&nbsp;třicetiletí, plus mínus deset let… Zbývá mi&nbsp;ještě, vlastně to&nbsp;už&nbsp;nepotřebuji nijak nutně, jejich zdraví, jak jsou na&nbsp;tom ti&nbsp;staří a&nbsp;koneckonců i&nbsp;ta šedivějící omladina.</span></p>
        <p class="chunk" data-nb-ref-number="202" data-nb-words="60" data-nb-chars="376"><span class="idea" data-nb-ref-number="202" id="idea202" data-nb-words="60" data-nb-chars="376">Zavolal jsem Carmen. Je&nbsp;to&nbsp;už&nbsp;postarší chlapík, dělá na&nbsp;ministerské odvolací komisi, je&nbsp;to&nbsp;doktor posudkář. Šajba intelektuální a&nbsp;ostrá buzna. Jsou to&nbsp;tam všichni v&nbsp;té komisi, různí ztroskotanci z&nbsp;lékařské branže, podivíni, alkoholici&nbsp;– osudy smutné a&nbsp;někdy bys zaplakal jak stará sentimentální želva, kdyby i&nbsp;osudy dalších bytostí nebyly stejně plné hoře a&nbsp;smutku a&nbsp;zklamání…</span></p>
        <p class="chunk" data-nb-ref-number="203" data-nb-words="187" data-nb-chars="1114"><span class="idea" data-nb-ref-number="203" id="idea203" data-nb-words="187" data-nb-chars="1114">Tohodle, tuhle plačtivou metrákovou kreaturu znám přes syna dalšího známého. Kluk má&nbsp;rád vojenské artefakty, různé uniformy a&nbsp;výstrojní součástky, jednou jsem daroval nějaké lékárničky z&nbsp;druhé války, byly tam ampule s&nbsp;vyšeptalým morfiem a&nbsp;jodové tablety a&nbsp;zatuchlé fáče… taky nějaké křusky, kanady okované floky a&nbsp;kovovou podkůvkou, nějakou helmu americkou&nbsp;– z&nbsp;laminátu, asi jenom na&nbsp;přehlídku, nebo že&nbsp;by&nbsp;už&nbsp;tehdy byly nějaký vlákna jako kevlar. Nicméně kluk byl nadšen, no&nbsp;a&nbsp;jednou při návštěvě v&nbsp;rodině mých přátel byl mi&nbsp;představen tento okatý Hrompac s&nbsp;něžnou duší. Posléze vyplynulo přirozeně, že&nbsp;se&nbsp;pokusil o&nbsp;přihřátý, zkusmý kontakt, a&nbsp;ten byl hned v&nbsp;zárodku jasně pojmenován a&nbsp;odmítnut… až&nbsp;se&nbsp;mu&nbsp;svíjela šišinka, až&nbsp;byl frajtr v&nbsp;mozku zakápnut tekutým heliem pravdy… Jako správná ženská užil si&nbsp;nakonec i&nbsp;tu bolest, jak ho&nbsp;znám… K&nbsp;synovi mých přátel choval platonickou, zdrženlivou lásku a&nbsp;byl mi&nbsp;vděčný, že&nbsp;jsem ho&nbsp;nedemaskoval. Přátelé jsme asi nebyli, ale společné zájmy&nbsp;– svět ve&nbsp;své patologii a&nbsp;iluzorní povaha reality, to&nbsp;nás dalo&nbsp;– jak se&nbsp;říká: vrána k&nbsp;vráně sedá&nbsp;– dalo vedle sebe, na&nbsp;lodi bláznů…</span></p>
        <p class="chunk" data-nb-ref-number="204" data-nb-words="95" data-nb-chars="584"><span class="idea" data-nb-ref-number="204" id="idea204" data-nb-words="95" data-nb-chars="584">Carmen, bylo to&nbsp;doopravdy k&nbsp;posrání&nbsp;– lnul k&nbsp;nějakému mečivému zpěvákovi, k&nbsp;takové zastydlé, asi opravdu transsexuální bytosti, která stejně by&nbsp;mohla být ženou či&nbsp;hochem. Zpívalo to, vrtělo se&nbsp;to&nbsp;v&nbsp;jednom varieté na&nbsp;Příkopech nebo U&nbsp;Hybernů… Putovalo to&nbsp;po&nbsp;štacích a&nbsp;angažmá v&nbsp;druhořadých operetách a&nbsp;show. Muzikály zpíčené a&nbsp;jiný tento brak. Miloval to, vrtichvost. A&nbsp;za ním, jako velké štěně s&nbsp;vlajícíma ušiskama, běhal a&nbsp;se řítil… MUDr.&nbsp;Carmen, utíkal za&nbsp;poslintanou, tisíckrát jím ožužlanou hračkou. Miloval ho&nbsp;nezištně, jako každý egoista. „Mám ho&nbsp;rád, protože mě&nbsp;miluje…“ Prase.</span></p>
        <p class="chunk" data-nb-ref-number="205" data-nb-words="129" data-nb-chars="869"><span class="idea" data-nb-ref-number="205" id="idea205" data-nb-words="129" data-nb-chars="869">Zvedám telefon&nbsp;– volám Carmen. Jdeme o&nbsp;jeho polední přestávce ven&nbsp;– ač&nbsp;ministerský úředník Carmen se&nbsp;hrozně bojí své sekretářky, zdědil tu&nbsp;vrásčitou kuřačku s&nbsp;chraplavým hlasem, vyfasoval ji&nbsp;se&nbsp;svou funkcí, inventář… Když se&nbsp;na&nbsp;něj poprvé zadívala z&nbsp;oblaků kouře, posunula si&nbsp;brýle na&nbsp;nose, chvíli ještě brejlila na&nbsp;to&nbsp;padesátileté zatoulané dítě, okamžitě identifikovala jeho infantilní sexualitu (Hraje si&nbsp;s&nbsp;hochy, ukazujou si&nbsp;– „čuráčci“. Maminku by&nbsp;s&nbsp;žádnou ošklivou ženskou „nezradil“.). Stará harapana odfrkla a&nbsp;ironicky, jako odpověď na&nbsp;jeho pozdrav zazpívala skřehotavým hlasem&nbsp;– který začínal v&nbsp;hlubokém asfaltovém altu a&nbsp;končil v&nbsp;dobře identifikovatelném afektovaném fistulkovém mečení: „Dobrýýýýííí-ííí-í!…“ Nakonec zašišlala jako pytložvejk: „To máme dnes ale sluníčko!“ Měla otrlou psychiku krmiče tygrů. Carmen se&nbsp;chtěl s&nbsp;pláčem otočit ve&nbsp;dveřích a&nbsp;utéct.</span></p>
        <p class="chunk" data-nb-ref-number="206" data-nb-words="32" data-nb-chars="194"><span class="idea" data-nb-ref-number="206" id="idea206" data-nb-words="32" data-nb-chars="194">Nakonec se&nbsp;to&nbsp;srovnalo, sedlo si&nbsp;to. Výše platu a&nbsp;„leháro“ převážilo. Starý námořník v&nbsp;sukních našel pochopení pro holku v&nbsp;kalhotách&nbsp;– a&nbsp;nakonec se&nbsp;na&nbsp;ministerstvu rozhostilo „štěstí v&nbsp;maštali“.</span></p>
        <p class="chunk" data-nb-ref-number="207" data-nb-words="61" data-nb-chars="422"><span class="idea" data-nb-ref-number="207" id="idea207" data-nb-words="61" data-nb-chars="422">Jdeme o&nbsp;polední přestávce na&nbsp;nábřeží u&nbsp;Palackého náměstí. Rackové křičí vesele a&nbsp;vykružují nálety na&nbsp;turisty a&nbsp;rybáře. V&nbsp;hučivém vzdáleném hlomozu města, v&nbsp;tom vlajícím, plápolajícím čerstvém povětří. Carmen se&nbsp;odklápí jeho řídká a&nbsp;proklatě dlouhá přehazovačka, obnažuje potem zbrocenou pleš. Vypadá jako orangutan a&nbsp;lunochod, složenec z&nbsp;nějaké stavebnice pro psychotiky. Zachvíval se&nbsp;mu&nbsp;citlivý „knírek důvodů“. Volopich.</span></p>
        <p class="chunk" data-nb-ref-number="208" data-nb-words="21" data-nb-chars="139"><span class="idea" data-nb-ref-number="208" id="idea208" data-nb-words="21" data-nb-chars="139">Musím mu&nbsp;mazat med okolo huby, chválit ho, jak vypadá, vyposlechnout si&nbsp;nářky z&nbsp;mileneckých zákoutí ustrašené duše. Potřeboval to&nbsp;„vyndat“.</span></p>
        <p class="chunk" data-nb-ref-number="209" data-nb-words="97" data-nb-chars="571"><span class="idea" data-nb-ref-number="209" id="idea209" data-nb-words="97" data-nb-chars="571">Konečně počal měnit identitu, přebrodil se&nbsp;do&nbsp;jiné sféry a&nbsp;teď tu&nbsp;poznenáhlu přede mnou stojí věcný, řízný chlap s&nbsp;pronikavou inteligencí a&nbsp;gigantickou zpětnou vazbou v&nbsp;mozkových registrech. Předávám mu&nbsp;list se&nbsp;jmény a&nbsp;daty narození. Chvíli ještě jen tak chodíme, potom vidím, jak začal polykat a&nbsp;náhle ho&nbsp;zachvátil hlad. „Hele, já&nbsp;už&nbsp;musím na&nbsp;oběd, do&nbsp;závodky, nechceš jít taky? To&nbsp;se&nbsp;u&nbsp;nás může.“ Děkuju mu, pospíchám, vymlouvám se, dobře mám před očima jeho prskající mastná ústa, drobky a&nbsp;žmolky do&nbsp;dvou metrů všude okolo. Srkání, jako by&nbsp;sál morek ze&nbsp;stydkých kostí…</span></p>
        <p class="chunk" data-nb-ref-number="210" data-nb-words="41" data-nb-chars="301"><span class="idea" data-nb-ref-number="210" id="idea210" data-nb-words="41" data-nb-chars="301">V&nbsp;noci mi&nbsp;na&nbsp;obrazovku počítače připlul e-mail odněkud ze&nbsp;Spojených států (možná už&nbsp;brzo rozpojených). Carmen ovládá techniky komputerové konspirace… Byly tam kompletní výpisy zákroků účtovaných zdravotním pojišťovnám, platba předepsaných léků, bylo tam všechno to&nbsp;smutné a&nbsp;bílé, páchnoucí dezinfekcí…</span></p>
        <p class="chunk" data-nb-ref-number="211" data-nb-words="55" data-nb-chars="405"><span class="idea" data-nb-ref-number="211" id="idea211" data-nb-words="55" data-nb-chars="405">Srovnávání. Nebudeme z&nbsp;toho dělat žádnou vědu. Hledám jen pár jednotlivců. K&nbsp;prognózování vývoje států a&nbsp;celých světových společenských systémů&nbsp;– na&nbsp;tu&nbsp;miliardu proměnných je&nbsp;potřeba hora komputerů a&nbsp;nekonečného softwaru a&nbsp;práce stovek odborníků… Ekonomika, sociologie, politologie, psycho. Nejdražší informace… A&nbsp;stejně, dozvíš se&nbsp;pár alternativ, několik pravděpodobnostních řečišť v&nbsp;moři Svaté Entropie.</span></p>
        <p class="chunk" data-nb-ref-number="212" data-nb-words="61" data-nb-chars="400"><span class="idea" data-nb-ref-number="212" id="idea212" data-nb-words="61" data-nb-chars="400">Jméno, rodné číslo, bydliště, zaměstnání, finanční historie, děti, vnuci, zdravotní stav. Nikdo z&nbsp;nich&nbsp;– konstruktérů a&nbsp;dílenských vývojářů ČKD&nbsp;– už&nbsp;skutečně nežije. Jeden z&nbsp;té dvojice vypadá docela nevinně. Byl to&nbsp;prostě slušný člověk, pokud jsem mohl zachytit, byl evidován jako odborník na&nbsp;problematiku konstrukce tanků a&nbsp;na ochranu státního tajemství, nikoho neudal&nbsp;– alespoň ve&nbsp;spisech nic není.</span></p>
        <p class="chunk" data-nb-ref-number="213" data-nb-words="49" data-nb-chars="309"><span class="idea" data-nb-ref-number="213" id="idea213" data-nb-words="49" data-nb-chars="309">Další generace… Zůstali dva synové, potomci. Tihle nejpodezřelejší měli po&nbsp;jednom dítěti&nbsp;– musím jim dát krycí jména, aby neutekla dušička z&nbsp;hrníčku… Budou to&nbsp;třeba Hymen… He, he. A&nbsp;druhý budiž… Jařmo. Absolutně náhodná, na&nbsp;ničem než na&nbsp;zvukomalebnosti založená jména&nbsp;– nemohou být vodítkem k&nbsp;žádnému provalu.</span></p>
        <p class="chunk" data-nb-ref-number="214" data-nb-words="48" data-nb-chars="259"><span class="idea" data-nb-ref-number="214" id="idea214" data-nb-words="48" data-nb-chars="259">Už&nbsp;se&nbsp;blížím k&nbsp;závěru, cítím mezi prsty řídký písek marnosti. Chtěl jsem tuhle cestu projít až&nbsp;do&nbsp;konce, tak to&nbsp;mám. Ale jaký je&nbsp;to&nbsp;vlastně konec. S&nbsp;určitostí se&nbsp;nedozvím už&nbsp;nic, ti&nbsp;potomci mi&nbsp;nic neřeknou, dědí se&nbsp;pouze milosrdná lež… Ti&nbsp;nic určitého nevědí.</span></p>
        <p class="chunk" data-nb-ref-number="215" data-nb-words="9" data-nb-chars="74"><span class="idea" data-nb-ref-number="215" id="idea215" data-nb-words="9" data-nb-chars="74">Ustanovka. Vnitrácké slovo, klon času. Ochranka, ustanovka, „bývalí lidé“…</span></p>
        <p class="chunk" data-nb-ref-number="216" data-nb-words="47" data-nb-chars="329"><span class="idea" data-nb-ref-number="216" id="idea216" data-nb-words="47" data-nb-chars="329">Identifikoval jsem za&nbsp;pomoci otevřených zdrojů a&nbsp;nelegálních vstupů do&nbsp;státních a&nbsp;soukromých databází, pojmenoval jsem nejvíce podezřelé z&nbsp;toho, že&nbsp;mohli navést říšský aparát na&nbsp;mého děda. Kdo konkrétně, jména německých důstojníků, která složka… nevím. Byla to&nbsp;vražda? Musím přiznat: nevím. Pravděpodobně ano, ale nelze potvrdit…</span></p>
        <p class="chunk" data-nb-ref-number="217" data-nb-words="85" data-nb-chars="496"><span class="idea" data-nb-ref-number="217" id="idea217" data-nb-words="85" data-nb-chars="496">Jdu na&nbsp;procházku do&nbsp;Dejvic. Adresa, kde bydlel Hymen a&nbsp;kde s&nbsp;rodinou žije jeho syn. Že&nbsp;by&nbsp;Skleňák, ten slavný dům ze&nbsp;třicátých let? Ne, je&nbsp;to&nbsp;pár čísel vedle. Jméno na&nbsp;tlačítku souhlasí. Může to&nbsp;být, podle pozice zvonku, třetí patro. Kolik je? Po&nbsp;desáté, pár minut. Mačkám pár tlačítek, náhodných. Hlasy v&nbsp;mluvítku jdou přes sebe. „Poukázky, reklamy, dobrý den!“ povídám vesele. Ženský hlas se&nbsp;vyptává, jaké reklamy, že&nbsp;žádné nechtějí, ale to&nbsp;už&nbsp;drnčí elektrický zámek a&nbsp;kdosi mě&nbsp;vpouští dovnitř.</span></p>
        <p class="chunk" data-nb-ref-number="218" data-nb-words="100" data-nb-chars="602"><span class="idea" data-nb-ref-number="218" id="idea218" data-nb-words="100" data-nb-chars="602">Na&nbsp;nástěnce souhlasí třetí patro se&nbsp;jménem na&nbsp;zvonku. Dobrá. Přivolávám výtah a&nbsp;jedu až&nbsp;nahoru. Podle věku má&nbsp;být Hymenovi sedmdesát osm, takže by&nbsp;mohl být doma, anebo někde na&nbsp;nákupech. Je&nbsp;to&nbsp;vdovec. Děti a&nbsp;vnoučata v&nbsp;práci a&nbsp;ve škole. Tichý dopolední dům, jen pár důchodců v&nbsp;bytech. Z&nbsp;nejvyšší podesty pomalu našlapuji dolů po&nbsp;schodech. Jsem připraven sebou škubnout a&nbsp;rychle odkráčet, kdyby se&nbsp;otevřely nějaké dveře. Oprašuji staré návyky, před takřka čtyřiceti lety jsem chodil za&nbsp;školu, toulal se&nbsp;po&nbsp;domech, vím, že&nbsp;se&nbsp;musím tvářit samozřejmě a&nbsp;zaměstnaně a&nbsp;normálním tempem pospíchat po&nbsp;schodech…</span></p>
        <p class="chunk" data-nb-ref-number="219" data-nb-words="70" data-nb-chars="411"><span class="idea" data-nb-ref-number="219" id="idea219" data-nb-words="70" data-nb-chars="411">Naslouchám u&nbsp;dveří, kde podle jmenovky má&nbsp;bydlet Hymen and&nbsp;comp. Vzdálené tiché šramocení a&nbsp;tlumené zvuky rádia… Je&nbsp;doma. Dejme tomu, s&nbsp;největší pravděpodobností on. Sedám o&nbsp;patro výš na&nbsp;schody a&nbsp;čekám, zkusím to&nbsp;chvíli. Na&nbsp;fotce, co&nbsp;měli okopírovanou z&nbsp;občanky na&nbsp;tom bankovním výpisu, je&nbsp;příliš mladý, padesát možná, a&nbsp;ta moje kopie je&nbsp;taky jen obyčejný tisk z&nbsp;tiskárny… Ale nějaký vodítko tam je, samozřejmě…</span></p>
        <p class="chunk" data-nb-ref-number="220" data-nb-words="270" data-nb-chars="1605"><span class="idea" data-nb-ref-number="220" id="idea220" data-nb-words="270" data-nb-chars="1605">Slyším zvuky, napřimuji se, připraven pozdravit a&nbsp;nevzrušeně odkráčet do&nbsp;neznáma. Pode mnou klaply dveře a&nbsp;kdosi přivolává výtah. Výhra, když je&nbsp;ten člověk ve&nbsp;výtahu, už&nbsp;míjím dveře do&nbsp;kabiny, a&nbsp;než zmáčkne knoflík do&nbsp;přízemí, už&nbsp;jsem o&nbsp;patro pod ním. Potichu vybíhám z&nbsp;domu a&nbsp;opatrně tlumím Brano&nbsp;– zavírá samo. Přes matné sklo dveří vidím, jak kabina výtahu přijela do&nbsp;přízemí. Už&nbsp;jsem na&nbsp;ulici a&nbsp;pomalu kráčím na&nbsp;druhý chodník. Ze&nbsp;vchodu vychází mohutný, vykrmený důchodce. Docela zdatně se&nbsp;rozhlíží po&nbsp;nebi, zdali neprší tragače asi… Vejrá na&nbsp;protější dům, co&nbsp;tam je? Trafika… Aha. Teď se&nbsp;dal do&nbsp;kymácivého pochodu k&nbsp;přechodu, k&nbsp;zebře. Chce se&nbsp;mi&nbsp;blít nudou. Co&nbsp;tady dělám? Koukám se&nbsp;chvíli na&nbsp;čáry, které nechala na&nbsp;nebi těžká čtyřmotorová letadla, vojenské konvoje určitě. Američan si&nbsp;vozí i&nbsp;hajzlpapír a&nbsp;vodu. A&nbsp;zpátky své mrtvoly. Zírám do&nbsp;nebe jako ten dědek. Pak se&nbsp;vzpamatuju, ještě zaskočím do&nbsp;trafiky, stoupám si&nbsp;za&nbsp;Hymena, listuje v&nbsp;několika křížovkářských časopisech, čumí na&nbsp;roháčky jak kráva. Studuju ty&nbsp;vrásky na&nbsp;sloním krku, když se&nbsp;sklání a&nbsp;počítá v&nbsp;dlani drobné… má&nbsp;lehce zválené řídké bílé vlasy. Košile s&nbsp;límečkem obráceným naruby, svetr, silonová bunda. Slabý závan asi pitralonu… Než schystal Hymen své drobné, kupuji u&nbsp;prodavače cigarety a&nbsp;vycházím do&nbsp;ulic. Nechávám ho&nbsp;štrachat se&nbsp;svým zbytkem života. Ta&nbsp;voda po&nbsp;holení mě&nbsp;dorazila… molekuly doputovaly do&nbsp;mého hadího mozku a&nbsp;vyvolaly z&nbsp;bezedných hloubek, z&nbsp;oceánu lidstva, vylákaly k&nbsp;hladině mé&nbsp;mysli dávné obavy a&nbsp;touhy, vůni mládí a&nbsp;dopolední pach holičství, ty&nbsp;štětky z&nbsp;jezevčí srsti, ty&nbsp;bakelitové misky s&nbsp;mýdlem na&nbsp;holení…</span></p>
        <p class="chunk" data-nb-ref-number="221" data-nb-words="20" data-nb-chars="126"><span class="idea" data-nb-ref-number="221" id="idea221" data-nb-words="20" data-nb-chars="126">Miliony lidí, lidstvo jako tisíciruký netvor máchá žiletkou po&nbsp;ránu, oplachuje břit v&nbsp;horké vodě. Pátravé oko zírá do&nbsp;zrcadla…</span></p>
        <p class="chunk" data-nb-ref-number="222" data-nb-words="42" data-nb-chars="271"><span class="idea" data-nb-ref-number="222" id="idea222" data-nb-words="42" data-nb-chars="271">Na&nbsp;konci času, v&nbsp;ulici prázdné sluncem a&nbsp;dopoledním povětřím, zapálím si&nbsp;cigaretu, ač&nbsp;nekuřák, dodržím pravidla detektivního žánru, a&nbsp;mizeje za&nbsp;rohem, vstříc ruchu na&nbsp;Vítězném náměstí, nechávám za&nbsp;sebou oblak kouře… Ještě za&nbsp;zády slyším, jak se&nbsp;Hymen nahněvaně rozkašlal.</span></p>
        <h2 id="heading-7" class="chunk" data-nb-ref-number="223" data-nb-words="3" data-nb-chars="5"><span class="idea" data-nb-ref-number="223" id="idea223" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="224" data-nb-words="28" data-nb-chars="158"><span class="idea" data-nb-ref-number="224" id="idea224" data-nb-words="28" data-nb-chars="158">Soumrak padá, přitéká do&nbsp;této krajiny jak voda z&nbsp;nějakého temného moře. Město, bloky domů v&nbsp;ulicích se&nbsp;rozsvěcí… tisíce bytů a&nbsp;kanceláří. To&nbsp;je&nbsp;tam, za&nbsp;oknem.</span></p>
        <p class="chunk" data-nb-ref-number="225" data-nb-words="27" data-nb-chars="160"><span class="idea" data-nb-ref-number="225" id="idea225" data-nb-words="27" data-nb-chars="160">Zalévám čaj v&nbsp;konvici horkou vodou. Dívám se, jak ve&nbsp;skleněné nádobě klesá ze&nbsp;sáčku rudohnědý oblak. Jak ten tříslový libovonný výluh se&nbsp;podobá světu tam venku.</span></p>
        <p class="chunk" data-nb-ref-number="226" data-nb-words="28" data-nb-chars="173"><span class="idea" data-nb-ref-number="226" id="idea226" data-nb-words="28" data-nb-chars="173">Zapínám skener, jdu do&nbsp;chladného pokoje, do&nbsp;ložnice, kde netopím, otvírám prádelník a&nbsp;beru staré album… Musím ještě jednou projít ty&nbsp;obrazy, nyní i&nbsp;s&nbsp;informacemi, které mám.</span></p>
        <p class="chunk" data-nb-ref-number="227" data-nb-words="146" data-nb-chars="933"><span class="idea" data-nb-ref-number="227" id="idea227" data-nb-words="146" data-nb-chars="933">Vkládám do&nbsp;přístroje prvotní fotku, tu, kterou to&nbsp;vlastně všechno začalo. Nastavil jsem vysoké rozlišení a&nbsp;teď čekám. Mašina bzučí a&nbsp;pípá, jakoby sténá. Na&nbsp;obrazovce pojednou vyskočil obraz, temně zelený a&nbsp;černý, zrnitý obraz loděnice na&nbsp;Libeňském ostrově, přístavní bazén, mohutné rameno parního jeřábu, kolejnice a&nbsp;kladkostroje pro spouštění lodí na&nbsp;vodu. Velké černé topoly, je&nbsp;zima&nbsp;– sněžilo, když přišli Němci, ty&nbsp;rozpřažené silné větve se&nbsp;zvedají nad střechy skladišť a&nbsp;dílen. Na&nbsp;prostranství těsně u&nbsp;vody stojí obojživelný tank, jako by&nbsp;právě připlaval z&nbsp;temné, olejnaté přístavní vody. Z&nbsp;pásů crčí, kaluže zpod tanku tečou po&nbsp;svažitém terénu zpátky do&nbsp;vody. Kolem vozidla stojí komise, pár chlápků v&nbsp;kloboucích, dva nebo tři v&nbsp;kombinézách, jeden z&nbsp;nich podává cosi dovnitř otevřeným poklopem. O&nbsp;kus dál stojí v&nbsp;širokých rozestupech vojenská stráž… helmy, samopaly. Tak známé siluety z&nbsp;válečných filmů. Ale tohle je&nbsp;doopravdy…</span></p>
        <p class="chunk" data-nb-ref-number="228" data-nb-words="61" data-nb-chars="385"><span class="idea" data-nb-ref-number="228" id="idea228" data-nb-words="61" data-nb-chars="385">Snažím se&nbsp;zvětšit a&nbsp;rozpoznat jednotlivé tváře. Celé postavy zaplňují obrazovku monitoru, ale obličeje se&nbsp;rozpadají do&nbsp;skvrn stříbra na&nbsp;fotografickém papíru a&nbsp;nakonec je&nbsp;zde sněžení pixelů… Fotografie byla pořízená z&nbsp;dálky asi 200 metrů, na&nbsp;normální objektiv… nemám šanci z&nbsp;těch skvrn vylovit tvář… najít tvář mého dědečka, který tam, pokud to&nbsp;bylo foceno zjara 1939, určitě někde byl.</span></p>
        <p class="chunk" data-nb-ref-number="229" data-nb-words="27" data-nb-chars="152"><span class="idea" data-nb-ref-number="229" id="idea229" data-nb-words="27" data-nb-chars="152">Musel bych mít na&nbsp;to&nbsp;speciální software a&nbsp;určitě silnější mašinu. Prostě, snad jedna z&nbsp;těch postav má&nbsp;plavý knír a&nbsp;velké, světlé, do&nbsp;světa otevřené oči.</span></p>
        <p class="chunk" data-nb-ref-number="230" data-nb-words="153" data-nb-chars="966"><span class="idea" data-nb-ref-number="230" id="idea230" data-nb-words="153" data-nb-chars="966">Ze&nbsp;snímků, které jsem našel postupně na&nbsp;internetu, kladu teď na&nbsp;obrazovku takové pásmo. Jeden snímek pochází ze&nbsp;stejné série vyfocené přes pažení nějakého šífu uvázaného v&nbsp;loděnici. Skupinka mužů v&nbsp;kabátech a&nbsp;kloboucích stojí u&nbsp;plánů, rozložených na&nbsp;pancíři tanku. Vojáci už&nbsp;nestojí okolo, ale pokuřují, též v&nbsp;hloučku, opodál v&nbsp;závětří dílen. Kterýsi z&nbsp;mužů v&nbsp;kombinéze vykukuje z&nbsp;otevřeného poklopu… To&nbsp;je&nbsp;vše, konec příběhu o&nbsp;dvou políčkách filmu. Na&nbsp;ostatních fotkách jsou detaily tanku, nasnímané někde na&nbsp;dvoře uprostřed montážních hal&nbsp;– balzové přídavné plováky, vrtule lodních motorů, výfuky s&nbsp;klapkami proti vodě, malá otočná střílna… Na&nbsp;dalších je&nbsp;zdokumentován průjezd pražskými ulicemi z&nbsp;Vysočan do&nbsp;Štěchovic, tank má&nbsp;dokonce speciální poznávací značku. Ve&nbsp;Štěchovicích tank prudce stoupá z&nbsp;vody a&nbsp;jede po&nbsp;svahu… A&nbsp;nakonec konečně fotografie, kde plave v&nbsp;mohutném říčním proudu, zanechává za&nbsp;sebou rýhu plnou zčeřené pěny a&nbsp;z&nbsp;výfuků se&nbsp;mu&nbsp;valí světlý dým…</span></p>
        <p class="chunk" data-nb-ref-number="231" data-nb-words="61" data-nb-chars="400"><span class="idea" data-nb-ref-number="231" id="idea231" data-nb-words="61" data-nb-chars="400">Z&nbsp;otevřených, varhánkovitých fochů alba vybírám prachstarou, maličkou fotografii na&nbsp;kartičce z&nbsp;tvrdého papíru. Vkládám do&nbsp;skeneru, po&nbsp;chvíli naříkání a&nbsp;hučení vypluje na&nbsp;monitor veliká zvětšenina&nbsp;– jakási babička z&nbsp;doby takřka před sto padesáti léty sedí na&nbsp;židli v&nbsp;zahrádce u&nbsp;mladého stromku, za&nbsp;zády dřevěné plaňky a&nbsp;polední výheň jakési prašné, v&nbsp;zažloutlém papírovém podkladu se&nbsp;ztrácející návsi…</span></p>
        <p class="chunk" data-nb-ref-number="232" data-nb-words="65" data-nb-chars="407"><span class="idea" data-nb-ref-number="232" id="idea232" data-nb-words="65" data-nb-chars="407">Na&nbsp;dalším tuhém, rezavém snímku poznávám nosatou tvář svého pradědečka a&nbsp;vedle něj stojí jeho krásná žena s&nbsp;dlouhými černými vlasy a&nbsp;rovným havraním obočím, prababička byla jak indiánka, kamarádská, přímá tvář, tu&nbsp;jsem vždy u&nbsp;žen hledal a&nbsp;miloval. Při zvětšení je&nbsp;na&nbsp;obrazovce znát, jak jsou oba mladí. Dva zdravé, zdatné organismy ještě před rozmnožením. Ještě jsou celí, nerozdělení. Všechno je&nbsp;před nimi.</span></p>
        <p class="chunk" data-nb-ref-number="233" data-nb-words="68" data-nb-chars="400"><span class="idea" data-nb-ref-number="233" id="idea233" data-nb-words="68" data-nb-chars="400">Uvědomuji si, že&nbsp;by&nbsp;stačilo, aby vyměnili tehdejší důkladné dvojřadé sako a&nbsp;mnohočetnou sukni až&nbsp;na&nbsp;zem, oblékli si&nbsp;dnešní šat&nbsp;– to, co&nbsp;nosí dnešní mladí lidé jejich věku, a&nbsp;úplně by&nbsp;zapadli, ztratili by&nbsp;se&nbsp;v&nbsp;davu, praděd s&nbsp;mohutnými dredy a&nbsp;prabába s&nbsp;tetováním na&nbsp;rameni a&nbsp;propíchanýma ušima, zmizeli by&nbsp;v&nbsp;hlučném rachotu a&nbsp;dunění, mezi tančícími postavami na&nbsp;nějaké letní technopárty… Sound systém.</span></p>
        <p class="chunk" data-nb-ref-number="234" data-nb-words="28" data-nb-chars="166"><span class="idea" data-nb-ref-number="234" id="idea234" data-nb-words="28" data-nb-chars="166">Skok o&nbsp;generaci dál… Foto ze&nbsp;začátku třicátých let: Dcera dredaře a&nbsp;indiánky dospěla v&nbsp;pěknou, tichou dívku, a&nbsp;když se&nbsp;vdala, porodila svému muži postupně čtyři děti.</span></p>
        <p class="chunk" data-nb-ref-number="235" data-nb-words="69" data-nb-chars="426"><span class="idea" data-nb-ref-number="235" id="idea235" data-nb-words="69" data-nb-chars="426">Sněží, je&nbsp;bílo, po&nbsp;nábřeží kráčí černá silueta v&nbsp;buřince&nbsp;– za&nbsp;nedělního odpoledne vyšli si&nbsp;manželé na&nbsp;procházku. Na&nbsp;černobílé, jak karta ostře, bez přechodu vykreslené fotografii stojí děd v&nbsp;buřince a&nbsp;za obě ruce drží své synky, dvojčata v&nbsp;kabátcích a&nbsp;velkých kuliších. Jako nějaká karetní postava, černá silueta otce a&nbsp;jeho dětí, jako nějaký vážný Chaplin na&nbsp;sněhu se&nbsp;svými na&nbsp;chvíli znehybněnými, jinak hemživými spomocníky…</span></p>
        <p class="chunk" data-nb-ref-number="236" data-nb-words="21" data-nb-chars="133"><span class="idea" data-nb-ref-number="236" id="idea236" data-nb-words="21" data-nb-chars="133">Dnes jsou z&nbsp;těch tříletých chlapců: osmdesátiletý bělovlasý matematik a&nbsp;z&nbsp;jeho bratra, jenž před dvěma roky zemřel&nbsp;– tichá vzpomínka.</span></p>
        <p class="chunk" data-nb-ref-number="237" data-nb-words="25" data-nb-chars="163"><span class="idea" data-nb-ref-number="237" id="idea237" data-nb-words="25" data-nb-chars="163">V&nbsp;té kožené velké harmonice, v&nbsp;té hluboké kase je&nbsp;jedna přihrádka plná fotografií ze&nbsp;všech možných evropských velkoměst, z&nbsp;letovisek a&nbsp;horských, zimních sanatorií…</span></p>
        <p class="chunk" data-nb-ref-number="238" data-nb-words="219" data-nb-chars="1362"><span class="idea" data-nb-ref-number="238" id="idea238" data-nb-words="219" data-nb-chars="1362">Jsou to&nbsp;pohlednice zaslané mé&nbsp;babičce od&nbsp;jejího bratra. Byl ze&nbsp;sourozenců nejmladší, ale nejvíc si&nbsp;rozuměl s&nbsp;prvorozenou sestrou. Když dospěl, vyučen&nbsp;– podle svého otce na&nbsp;zahradníka, nechtěl se&nbsp;rýpat v&nbsp;hlíně a&nbsp;sázet stromky. Měl rád auta, tak se&nbsp;ještě dodatečně vyučil mechanikem a&nbsp;šoférem, měl talent na&nbsp;jazyky a… byl to&nbsp;fešák. Takže podle všech zákonů příčin a&nbsp;důsledků odešel do&nbsp;světa. Začal svoji kariéru jako řidič u&nbsp;bohaté vdovy po&nbsp;továrníkovi (snad dokonce ho&nbsp;ten továrník ještě nechal vyučit a&nbsp;pak přijal za&nbsp;šoféra, načež zemřel)… snad to&nbsp;byla Francouzska, nějaká baronka s&nbsp;dospívající dcerou. Vozil a&nbsp;doprovázel je&nbsp;na&nbsp;ustavičných cestách po&nbsp;evropských lázních a&nbsp;riviérách a&nbsp;švýcarských plicních sanatoriích. Byla ta&nbsp;vdova, jako každá bohatá vdova byla ustavičně nemocná a&nbsp;musela se&nbsp;ustavičně léčit a&nbsp;střídat doktory… Tak to&nbsp;trvalo pár let, projezdil tisíce kilometrů s&nbsp;těmi stárnoucími samicemi. Neví se, jestli začal oprašovat starou hned po&nbsp;nástupu, nicméně zřejmě se&nbsp;o&nbsp;své přihlásila i&nbsp;její stárnoucí dcera&nbsp;– pořád se&nbsp;nemohla vyvdat, a&nbsp;tak, můj otec to&nbsp;prohlašuje za&nbsp;pravděpodobné, nakonec obhospodařoval obě ty&nbsp;stárnoucí fúrie… Samozřejmě dřív nebo později to&nbsp;muselo vybunzírovat, ta&nbsp;stará zřejmě něco tušila, zkrátka nakonec musel odejít. A&nbsp;přiznával, odešel rád. To&nbsp;nešlo uhrát, tenhle binec. Zbyly po&nbsp;tom jen tyhle pohlednice z&nbsp;měst a&nbsp;metropolí…</span></p>
        <p class="chunk" data-nb-ref-number="239" data-nb-words="167" data-nb-chars="1056"><span class="idea" data-nb-ref-number="239" id="idea239" data-nb-words="167" data-nb-chars="1056">Později se&nbsp;mu&nbsp;myslím podařilo jezdit na&nbsp;rakouském velvyslanectví. Nejasným způsobem s&nbsp;tím souvisel hrabě Harrach. Protože byl nakonec anšlus,&nbsp;připojení k&nbsp;Říši, musel si, pokud chtěl zůstat v&nbsp;diplomatických službách Rakouska, musel si&nbsp;vzít říšské občanství. Nakonec dostal povolávací rozkaz a&nbsp;šel s&nbsp;wehrmachtem na&nbsp;východní frontu… Tam bylo nějaký zranění, pobyt v&nbsp;týlu a&nbsp;nakonec přeložení do&nbsp;Řecka, na&nbsp;frontu, kde svítí slunce a&nbsp;rostou fíky a&nbsp;pomeranče. Babičce, která ovdověla, posílal celou válku peníze z&nbsp;žoldu, šaty a&nbsp;jídlo z&nbsp;vojenských přídělů. Vše zadržel a&nbsp;o&nbsp;nic se&nbsp;nepodělil jejich chamtivý bratr žijící v&nbsp;Čechách, na&nbsp;jehož adresu šla domů přilepšení pro všechny sourozence a&nbsp;jejich rodiny. Jednou přeci, když babička napsala, a&nbsp;na její adresu přišel balíček z&nbsp;Řecka&nbsp;– žluťoučký cigaretový tabák. Byla za&nbsp;to&nbsp;fůra brambor na&nbsp;podzim, před poslední válečnou zimou… Vykrmilo se&nbsp;i&nbsp;načerno prase. (Zajímavé je, že&nbsp;na&nbsp;podzim roku 1945, po&nbsp;osvobození, obeslal obecní úřad babičku, že&nbsp;neodevzdala krupon z&nbsp;toho neohlášeného prasete, a&nbsp;chtěl nějaký poplatek…)</span></p>
        <p class="chunk" data-nb-ref-number="240" data-nb-words="52" data-nb-chars="285"><span class="idea" data-nb-ref-number="240" id="idea240" data-nb-words="52" data-nb-chars="285">Strýc byl naštěstí v&nbsp;tom Řecku zajat na&nbsp;konci války, šťastně padl do&nbsp;zajetí Američanů a&nbsp;ti, když viděli, že&nbsp;je&nbsp;dobrý řidič, zařadili ho&nbsp;jako šoféra do&nbsp;akce UNRRA, pomoc pro státy postižené válkou… Vrátil se&nbsp;tedy nakonec do&nbsp;Čech v&nbsp;americké uniformě, přijel v&nbsp;džípu a&nbsp;vše bylo all right!</span></p>
        <p class="chunk" data-nb-ref-number="241" data-nb-words="157" data-nb-chars="943"><span class="idea" data-nb-ref-number="241" id="idea241" data-nb-words="157" data-nb-chars="943">Tak aby strýc doznal své cti světoběžníka, místo aby se&nbsp;usadil, vše vzalo obrat ještě divočejší a&nbsp;temnější… Jezdil dva roky pro francouzské velvyslanectví, po&nbsp;roce 1948 za&nbsp;ním přišli z&nbsp;StB, aby je&nbsp;v&nbsp;noci pustil do&nbsp;budovy a&nbsp;pohlídal, jestli nikdo nepůjde&nbsp;– oni si&nbsp;otevřou trezory, ofotí, co&nbsp;bude potřeba, a&nbsp;nainstalují odposlech. Odmítl. Tlačili na&nbsp;něj tvrdě, nakonec navštívili i&nbsp;jeho sestru, moji babičku, aby mu&nbsp;domluvila&nbsp;– znali celou jeho válečnou minulost, chtěli ho&nbsp;prostě naverbovat. Říkali: „Nám ještě nikdo neřekl&nbsp;– ne. Nikdy se&nbsp;nám to&nbsp;nestalo. Nikdo, kdo by&nbsp;nám řekl ne, nikdo takový neexistuje…“ Strýc viděl, že&nbsp;opět bude muset vzít svých pět švestek a&nbsp;vydat se&nbsp;do&nbsp;světa. Poprosil své zaměstnavatele, řekl jim o&nbsp;celé kauze, požádal je, aby ho&nbsp;provezli v&nbsp;diplomatickém vozidle za&nbsp;hranice, když už&nbsp;mu&nbsp;odmítli dát občanství nebo nějak jinak umožnili odchod ven. Francouzské velvyslanectví se&nbsp;na&nbsp;něj z&nbsp;vysoka velevysralo. Neudělali nic.</span></p>
        <p class="chunk" data-nb-ref-number="242" data-nb-words="42" data-nb-chars="252"><span class="idea" data-nb-ref-number="242" id="idea242" data-nb-words="42" data-nb-chars="252">A&nbsp;tak jedné noci přešel s&nbsp;baťohem na&nbsp;ramenou hranice do&nbsp;Německa, odjel v&nbsp;rámci nějakého náboru do&nbsp;Argentiny, zřejmě oprášil to&nbsp;říšské občanství… Tam se&nbsp;živil všelijak, žádné zprávy od&nbsp;něj, až&nbsp;se&nbsp;nakonec koncem padesátých let objevil v&nbsp;západním Německu.</span></p>
        <p class="chunk" data-nb-ref-number="243" data-nb-words="67" data-nb-chars="460"><span class="idea" data-nb-ref-number="243" id="idea243" data-nb-words="67" data-nb-chars="460">Pracoval, nechal se&nbsp;najmout jako smluvní zaměstnanec pro americkou vládu, nějaký úřad, který mimo jiné organizoval takzvané České vojsko (jednotky z&nbsp;rodilých mluvčích, pro případ války). Nakonec z&nbsp;té konfrontační doktríny sešlo, nicméně zůstal v&nbsp;řadách americké armády, chvíli hlídal budovy Rádia Svobodná Evropa a&nbsp;nakonec dostal důchod a&nbsp;žil někde u&nbsp;Rýna s&nbsp;nějakou Margaritou, což byla Portoričanka, taková jako bývalá markytánka, taky taková „válečná vdova“.</span></p>
        <p class="chunk" data-nb-ref-number="244" data-nb-words="52" data-nb-chars="358"><span class="idea" data-nb-ref-number="244" id="idea244" data-nb-words="52" data-nb-chars="358">Československá rozvědka velmi stála o&nbsp;kontakt na&nbsp;tohoto světoběžníka. Pokoušela se&nbsp;dostat do&nbsp;jeho okolí. Několik mých příbuzných si&nbsp;šlo vyzvednout do&nbsp;Černínského paláce, na&nbsp;ministerstvo zahraničí, speciální „obyčejný pas“… Někdo donášel, jiný to&nbsp;odmítl. Byly i&nbsp;výzvy k&nbsp;emigraci a&nbsp;provokační akce při vycestování mých strýčků na&nbsp;zahraniční kongresy do&nbsp;ciziny.</span></p>
        <p class="chunk" data-nb-ref-number="245" data-nb-words="59" data-nb-chars="403"><span class="idea" data-nb-ref-number="245" id="idea245" data-nb-words="59" data-nb-chars="403">Žil tam spokojeně, se&nbsp;svojí černovlasou ženou a&nbsp;s&nbsp;pozvolnou rakovinou jater, obklopen zeleným zlatem rýnských vinic. Uprostřed zanedbaných, opuštěných meruňkových sadů podél Rýna (po válce bylo málo mužů, spousta neobdělané, ladem ležící půdy). Jak pomalu umíral, ministerstvo zahraničí došlo k&nbsp;závěru, že&nbsp;jeho sestra-důchodkyně může za&nbsp;ním jezdit na&nbsp;Západ. Bylo to&nbsp;tání v&nbsp;první polovině šedesátých let.</span></p>
        <p class="chunk" data-nb-ref-number="246" data-nb-words="169" data-nb-chars="1108"><span class="idea" data-nb-ref-number="246" id="idea246" data-nb-words="169" data-nb-chars="1108">Babička vzala kostkovanou kabelu a&nbsp;odjela do&nbsp;Němec… tam svému bratrovi a&nbsp;jeho portorické ženě a&nbsp;černošským sousedům (byl to&nbsp;nějaký seržant, černý poddůstojník!)&nbsp;– tam šla babička do&nbsp;těch zarosených nekosených luk k&nbsp;Rýnu, natrhala do&nbsp;své kostkované kabely meruňky, pukající, sladce tekoucí plody, tisíce kilogramů jich tam leželo spadaných v&nbsp;trávě, napospas sršňům a&nbsp;vosám. Krásně se&nbsp;žilo blanokřídlým. Primáti prořídli, svými těly obohatili půdu, matičku zemi, předali vázaný dusík… Babička upekla koláče, vonící nádheru, a&nbsp;uvařila takové meruňkové knedlíky, že&nbsp;strýček nosáč, překvapená černobrvá Portoričanka i&nbsp;černošský seržant s&nbsp;rodinou&nbsp;– všichni slzeli nadšením, křičeli štěstím nad tím jídlem. Bylyť ty&nbsp;armádní americké manželky zvyklé vařit pouze z&nbsp;konzerv. A&nbsp;pečené koláče znaly jen od&nbsp;místního pekaře, zjizveného Fritze… Babička pak do&nbsp;té&nbsp;kabely nakoupila nebo z&nbsp;armádní prodejny levně pořídila veliké plátky z&nbsp;telecí kýty. Ty&nbsp;pak v&nbsp;Čechách upekla na&nbsp;zeleném a&nbsp;bílém tlučeném pepři. Na&nbsp;másle, jako přírodní řízky. A&nbsp;opět bylo slyšet dojatý radostný hlas nad tím nezemským, po&nbsp;válce nevídaným jídlem…</span></p>
        <p class="chunk" data-nb-ref-number="247" data-nb-words="59" data-nb-chars="354"><span class="idea" data-nb-ref-number="247" id="idea247" data-nb-words="59" data-nb-chars="354">Zavírám tuhle přihrádku, zastrkávám fotografie nosatého krasavce opřeného o&nbsp;naleštěný bourák, děti jeho sestry sedí v&nbsp;řadě za&nbsp;volantem a&nbsp;jako řídí to&nbsp;veliké fáro. Černý, lesklý přelud minulosti, stojící na&nbsp;prašné polní cestě, před chatičkou, kde babička s&nbsp;dětmi prožila konec války. Všichni se&nbsp;radují, je&nbsp;mír! Mír&nbsp;– dýka a&nbsp;plášť. Mír&nbsp;– smích a&nbsp;pláč. Mír…</span></p>
        <p class="chunk" data-nb-ref-number="248" data-nb-words="142" data-nb-chars="879"><span class="idea" data-nb-ref-number="248" id="idea248" data-nb-words="142" data-nb-chars="879">V&nbsp;myšlenkách opouštím tohle údolí v&nbsp;čase, jámu v&nbsp;každodennosti otevřenou nad životy, nad těmi fotografiemi z&nbsp;časů… Jednou jsem kráčel po&nbsp;střechách bývalých leteckých opraven v&nbsp;Letňanech, dělal jsem tam něco jako stavebního dozora, zástupce… Mezi hangáry byly spojovací budovy a&nbsp;dílny, v&nbsp;jednom slunném malém dvorku se&nbsp;pnulo mohutné, bohatě plodící kiwi… V&nbsp;jednom místě se&nbsp;haly a&nbsp;dílny křížily a&nbsp;v&nbsp;průsečíku stála podivná, pagodovitá, kruhová budova… Zakázal jsem si&nbsp;tehdy myslet na&nbsp;ta&nbsp;kusá svědectví o&nbsp;létajících talířích, vznášejících se&nbsp;na&nbsp;konci války nad kbelským letištěm… Zakázal jsem si&nbsp;myslet, možná ty&nbsp;budovy nejsou ani z&nbsp;války, ale třeba z&nbsp;padesátých let. Ale proč kruhová budova?… Chodil jsem po&nbsp;střechách hangárů jako po&nbsp;hřbetě Leviathana, díval se&nbsp;do&nbsp;dálky na&nbsp;šedavé siluety Českého středohoří, na&nbsp;zkamenělé vlny obzoru, na&nbsp;Bezděz, na&nbsp;ňadro mladé dívky&nbsp;– na&nbsp;horu Říp.</span></p>
        <p class="chunk" data-nb-ref-number="249" data-nb-words="162" data-nb-chars="1022"><span class="idea" data-nb-ref-number="249" id="idea249" data-nb-words="162" data-nb-chars="1022">Když mi&nbsp;končila lhůta kontraktu, šel jsem jednoho dne opět po&nbsp;hřebeni střech, po&nbsp;těch térem vonících výškách&nbsp;– a&nbsp;vida, že&nbsp;dělníci demontují starý stožár se&nbsp;signálním osvětlením, zastavil jsem je&nbsp;a&nbsp;opatrně odšrouboval velikou baňku z&nbsp;rubínového skla. Ten artefakt, opršelý tisíci dešti a&nbsp;znající všechny úkazy nebes… vzal jsem jej, opatrně zabalil a&nbsp;odnesl domů. Stojí na&nbsp;polámaném, červotočivém prádelníku, vedle něj je&nbsp;modré, safírové oko… zřítelnice serafínova, odmontoval jsem ji&nbsp;po&nbsp;povodni v&nbsp;Holešovicích, z&nbsp;ohnutého stožáru drážní signalizace… v&nbsp;záplavovém území, mezi vyvrácenými kmeny stromů a&nbsp;závějemi bahna a&nbsp;písku. Druhý den, při čtení knihy Solaris, den po&nbsp;setkání s&nbsp;jednou magickou&nbsp;– ze&nbsp;Sibiře se&nbsp;navrátivší dívkou, která mi&nbsp;povídala o&nbsp;tunelu smrti, který postihne všechny blízké toho, kdo se&nbsp;vydal cestou, jež není pro člověka. Druhý den po&nbsp;tom setkání, po&nbsp;demontáži safírového oka, při větě: Tma, nic než tma… odešel můj companero, pejsek Tonda. Zhasnul mi&nbsp;v&nbsp;náručí, odešel ve&nbsp;spánku, uprostřed nějakého snu…</span></p>
        <p class="chunk" data-nb-ref-number="250" data-nb-words="53" data-nb-chars="294"><span class="idea" data-nb-ref-number="250" id="idea250" data-nb-words="53" data-nb-chars="294">Ta&nbsp;chvíle je&nbsp;místem síly v&nbsp;časoprostoru. Mým místem, kde můžu nabrat sílu k&nbsp;zvládání života. Protože můj ctihodný přítel Tonda dal mi&nbsp;svým odchodem veliký dar. Viděl jsem a&nbsp;cítil, jak odchází z&nbsp;těla živá bytost, jak se&nbsp;postupně odpoutává a&nbsp;nakonec je&nbsp;všude ve&nbsp;světě, jenom ne&nbsp;v&nbsp;tom mrtvém těle…</span></p>
        <p class="chunk" data-nb-ref-number="251" data-nb-words="103" data-nb-chars="590"><span class="idea" data-nb-ref-number="251" id="idea251" data-nb-words="103" data-nb-chars="590">Vstávám od&nbsp;počítače a&nbsp;jdu se&nbsp;podívat na&nbsp;svět za&nbsp;oknem. Hluboká tma, město spí. Vysoko v&nbsp;nebi tiká družice nebo letadlo. V&nbsp;okenním rámu, na&nbsp;skle, se&nbsp;zrcadlí vnitřek mé&nbsp;kuchyně. Silueta bez tváře hledí do&nbsp;noci a&nbsp;za zády mu&nbsp;modře a&nbsp;zeleně svítí diody komputeru a&nbsp;modemů. Člověk ve&nbsp;svém zděném, zatepleném, tunovém „těle“. Co&nbsp;tažní ptáci, mají své „tělo“ rozestřeno přes kontinenty, za&nbsp;mořem, od&nbsp;pólu k&nbsp;pólu? Mezi hvězdami, povídá se, plují ve&nbsp;vzduchoprázdnu celé gigantické oceány zmrzlé vody. Občas se&nbsp;uvolní ze&nbsp;vzájemných drah balvan ledu a&nbsp;bahna a&nbsp;jako kometa se&nbsp;rozletí ke&nbsp;slunci… Říká se.</span></p>
        <p class="chunk" data-nb-ref-number="252" data-nb-words="22" data-nb-chars="159"><span class="idea" data-nb-ref-number="252" id="idea252" data-nb-words="22" data-nb-chars="159">Na&nbsp;obrazovce monitoru zůstala malá, rozevřená knížka, nějaká sokolská legitimace mého děda. Kliknutím zvětšuji obličej, dívám se&nbsp;do&nbsp;těch velikých světlých očí…</span></p>
        <p class="chunk" data-nb-ref-number="253" data-nb-words="46" data-nb-chars="240"><span class="idea" data-nb-ref-number="253" id="idea253" data-nb-words="46" data-nb-chars="240">Hledím skrz tu&nbsp;tvář, kterou jsem nikdy nepotkal, nezažil. Její rysy se&nbsp;na&nbsp;mě&nbsp;dívají z&nbsp;tváří jeho dětí. Modré oči a&nbsp;světlé vlasy mám i&nbsp;já, tak jiný, s&nbsp;hluboko zapadlýma očima ve&nbsp;veliké zvířecké hlavě… Dívám se&nbsp;skrz jeho tvář sám sobě do&nbsp;očí.</span></p>
        <p class="chunk" data-nb-ref-number="254" data-nb-words="9" data-nb-chars="65"><span class="idea" data-nb-ref-number="254" id="idea254" data-nb-words="9" data-nb-chars="65">V&nbsp;oceánu času se&nbsp;pohnulo tělo nějakého nepojmenovatelného života…</span></p>
        <p class="chunk" data-nb-ref-number="255" data-nb-words="46" data-nb-chars="288"><span class="idea" data-nb-ref-number="255" id="idea255" data-nb-words="46" data-nb-chars="288">Vařím si&nbsp;noční kávu. Naslouchám tichému hromadění energie a&nbsp;napětí ve&nbsp;varné konvici. Zpívá… Vydechla páru. Cinkám lžičkou do&nbsp;ticha. Vzduchování u&nbsp;akvária tiše vrní. Bubliny vzduchu se&nbsp;hromadí pod listy vodních rostlin, když to&nbsp;už&nbsp;stonek nevydrží, ohne se&nbsp;a&nbsp;velká dušička pukne na&nbsp;hladině…</span></p>
        <p class="chunk" data-nb-ref-number="256" data-nb-words="156" data-nb-chars="1022"><span class="idea" data-nb-ref-number="256" id="idea256" data-nb-words="156" data-nb-chars="1022">Takhle, takhle jsem dopadl, když jsem se&nbsp;zahrabal na&nbsp;pár týdnů do&nbsp;té&nbsp;dávné a&nbsp;smutné historie. Jak mám naložit s&nbsp;těmi informacemi, z&nbsp;nichž žádná není potvrzená a&nbsp;nezaujatá?… Stařičký, vitální pan Brůžek, močící jak mstitel Zorro do&nbsp;cizích klíčových dírek, nechávající hovna na&nbsp;rohožkách před cizími dveřmi&nbsp;– ten mi&nbsp;zůstavil podivuhodnou zprávu o&nbsp;mém dědečkovi, o&nbsp;nějž usilovala Třetí říše, on&nbsp;byl ve&nbsp;spojení s&nbsp;Ing.&nbsp;Formisem, rádiovým odborníkem, měli společně spolupracovat na&nbsp;tajném projektu rádiového řízení raket. Na&nbsp;internetu jsem se&nbsp;dočetl, že&nbsp;Ing.&nbsp;Formis byl ve&nbsp;spojení s&nbsp;Georgem Strasserem, což byl jeden ze&nbsp;zakladatelů nacistického hnutí, jež se&nbsp;nakonec odštěpilo od&nbsp;Hitlera, odešlo do&nbsp;ilegality a&nbsp;nakonec za&nbsp;hranice, říkali si&nbsp;„Černá fronta“. Tenhle Strasser, jeho bratra nechal Hitler zavraždit při „Noci dlouhých nožů“, podporoval finančně a&nbsp;organizoval odboj proti hitlerovcům, psal posléze v&nbsp;Americe posudky pro OSS na&nbsp;nacistické pohlaváry, především se&nbsp;vyznamenal psychosexuálními postřehy ze&nbsp;života Adolfa H.</span></p>
        <p class="chunk" data-nb-ref-number="257" data-nb-words="37" data-nb-chars="219"><span class="idea" data-nb-ref-number="257" id="idea257" data-nb-words="37" data-nb-chars="219">Faktem je, že&nbsp;dědu vozili na&nbsp;odlehlá místa, kde ho&nbsp;přesvědčovali… říká se&nbsp;tomu: přebourat, zbourat agenta. Měli o&nbsp;něj zájem a&nbsp;nechtěli, aby se&nbsp;o&nbsp;tom vědělo. Takhle nepracovalo gestapo, takhle si&nbsp;hrát, tolik času… Nevím.</span></p>
        <p class="chunk" data-nb-ref-number="258" data-nb-words="47" data-nb-chars="306"><span class="idea" data-nb-ref-number="258" id="idea258" data-nb-words="47" data-nb-chars="306">Ta&nbsp;vražda Ing.&nbsp;Formise ve&nbsp;Štěchovicích, to&nbsp;najaté komando, ty&nbsp;pozvánky na&nbsp;německé velvyslanectví a&nbsp;nabídky německého občanství… spolupráce s&nbsp;německými průmyslníky už&nbsp;hluboko od&nbsp;dvacátých let… A&nbsp;ten major StB, manžel odrodilé tety Důbravky, s&nbsp;tou svojí zprávou&nbsp;– že&nbsp;dědeček byl v&nbsp;nějaké odbojové organizaci…</span></p>
        <p class="chunk" data-nb-ref-number="259" data-nb-words="76" data-nb-chars="503"><span class="idea" data-nb-ref-number="259" id="idea259" data-nb-words="76" data-nb-chars="503">Nakonec zůstal ten štůsek prošlých cestovních pasů z&nbsp;třicátých let v&nbsp;archivu Policejní spisovny. Čtyři nebo pět exemplářů&nbsp;– stránky mají bohatě orazítkované, stovky razítek, za&nbsp;protektorátu taky… Fialová a&nbsp;rudá žhne z&nbsp;těch zelenkavých stránek. Jak razítko na&nbsp;mase… Tohle není obyčejná frekvence cest. Děda musel takřka každý týden jezdit ven, mimo republiku. Přitom pracoval na&nbsp;tom vývoji plovoucího tanku pro ČKD… Jezdil. Hodně jezdil. Všechno to&nbsp;byly průmyslové oblasti v&nbsp;německém a&nbsp;českém příhraničí…</span></p>
        <p class="chunk" data-nb-ref-number="260" data-nb-words="30" data-nb-chars="170"><span class="idea" data-nb-ref-number="260" id="idea260" data-nb-words="30" data-nb-chars="170">Babička vyprávěla, že&nbsp;ke&nbsp;konci vykouřil šedesát cigaret denně a&nbsp;taky si&nbsp;nechával v&nbsp;nějakém obchodě s&nbsp;kávou, v&nbsp;pražírně na&nbsp;Příkopech, umlít půl kila kávy, to&nbsp;měl na&nbsp;týden…</span></p>
        <p class="chunk" data-nb-ref-number="261" data-nb-words="12" data-nb-chars="81"><span class="idea" data-nb-ref-number="261" id="idea261" data-nb-words="12" data-nb-chars="81">Žil naplno… Zemřel jako tichý, neznámý hrdina. Obyčejný, slušný člověk. Sůl země.</span></p>
        <h2 id="heading-8" class="chunk" data-nb-ref-number="262" data-nb-words="3" data-nb-chars="5"><span class="idea" data-nb-ref-number="262" id="idea262" data-nb-words="3" data-nb-chars="5">–&nbsp;–&nbsp;–</span></h2>
        <p class="chunk" data-nb-ref-number="263" data-nb-words="65" data-nb-chars="408"><span class="idea" data-nb-ref-number="263" id="idea263" data-nb-words="65" data-nb-chars="408">Je&nbsp;půl čtvrté. Za&nbsp;chvíli bude svítat. Rybařík, můj děda jako takový menší nenápadný ledňáček obcházel kolem břehů řek a&nbsp;tůní. S&nbsp;bambusovým prutem číhal v&nbsp;rákosí. To&nbsp;byly jeho chvíle. Cigaretový kouř stoupal z&nbsp;vrbiček, v&nbsp;šeru sedící nehybný lovec. Příjemce ticha. A&nbsp;držitel tajemství tekoucích odlesků a&nbsp;vůní obnažených břehů, když kořeny stromů, co&nbsp;vrostly do&nbsp;vody, jsou zrudlé studem… Vůně obnažených břehů.</span></p>
        <p class="chunk" data-nb-ref-number="264" data-nb-words="55" data-nb-chars="308"><span class="idea" data-nb-ref-number="264" id="idea264" data-nb-words="55" data-nb-chars="308">Náhle poznaná snadnost mi&nbsp;vlila krev do&nbsp;žil. Co&nbsp;dělá rybář? Jde do&nbsp;krajiny, za&nbsp;šera či&nbsp;za&nbsp;jitra. Tak i&nbsp;lovec se&nbsp;krade houštím. Protože zvěř, divoká zvěř má&nbsp;v&nbsp;těchto chvílích probuzené srdce. Proč pořád sedím u&nbsp;knih anebo putuju po&nbsp;síti, po&nbsp;větvících se&nbsp;informacích, v&nbsp;tunách balastu občas najdeš živou perlu…</span></p>
        <p class="chunk" data-nb-ref-number="265" data-nb-words="42" data-nb-chars="242"><span class="idea" data-nb-ref-number="265" id="idea265" data-nb-words="42" data-nb-chars="242">Potichu se&nbsp;oblékám, beru si&nbsp;baterku, do&nbsp;kapsy nůž. Zlehka zamykám dveře, jdu spícím domem, někde je&nbsp;slyšet klapnutí dveří… to&nbsp;asi noční spáč v&nbsp;náhlém probuzení jde se&nbsp;napít vody, nebo naopak chcát nad ránem, se&nbsp;zalepenýma očima, taky to&nbsp;znám.</span></p>
        <p class="chunk" data-nb-ref-number="266" data-nb-words="40" data-nb-chars="244"><span class="idea" data-nb-ref-number="266" id="idea266" data-nb-words="40" data-nb-chars="244">Mrazivé, ale suché, jakoby předjarní počasí. Za&nbsp;této teplé zimy jsou taková falešná jara častá a&nbsp;spojují se&nbsp;do&nbsp;celých týdnů, kdy někteří ptáci kosáci nevydrží to&nbsp;čekání a&nbsp;zkusmo, někde na&nbsp;anténě ve&nbsp;střechách, zatrylkují svou árii před svítáním.</span></p>
        <p class="chunk" data-nb-ref-number="267" data-nb-words="73" data-nb-chars="430"><span class="idea" data-nb-ref-number="267" id="idea267" data-nb-words="73" data-nb-chars="430">Startuju auto, jde to&nbsp;ztuha, ale napoprvé přeci motor chytil. Cítím vděčnost k&nbsp;tomu osmnáct let starému motoru. Už&nbsp;s&nbsp;ním takřka nejezdím, jednou tak za&nbsp;měsíc, když vezu nákup. Jinak vlakem a&nbsp;autobusem. Vlak, to&nbsp;je&nbsp;myslitelská rozhledna. Hlavně za&nbsp;noci, když je&nbsp;málo lidí. Jedu z&nbsp;chaty motoráčkem, rozsvícenou krabičkou v&nbsp;setmělých polích. Dívám se&nbsp;na&nbsp;světla měst v&nbsp;dálce a&nbsp;na obrovitou světlou oblohu nad Prahou, dívám se&nbsp;na&nbsp;svět.</span></p>
        <p class="chunk" data-nb-ref-number="268" data-nb-words="30" data-nb-chars="168"><span class="idea" data-nb-ref-number="268" id="idea268" data-nb-words="30" data-nb-chars="168">A&nbsp;teď, ve&nbsp;čtyři ráno, je&nbsp;klid a&nbsp;ticho i&nbsp;na silnicích. Občas ka­mion, pár ospalých posledních taxíků a&nbsp;někde v&nbsp;dálce za&nbsp;řekou, pod Bulovkou, modře bliká majáček sanitky…</span></p>
        <p class="chunk" data-nb-ref-number="269" data-nb-words="62" data-nb-chars="373"><span class="idea" data-nb-ref-number="269" id="idea269" data-nb-words="62" data-nb-chars="373">Jedu ven z&nbsp;města, tak vlastně nazdařbůh, někam do&nbsp;krajiny. Projíždím vesnice na&nbsp;okraji Prahy, občas naberu do&nbsp;auta těžký, štiplavý pach uhelného dýmu. Hnědé uhlí&nbsp;– něco mezi rašelinou a&nbsp;černým hlubinným antracitem… Polsko, v&nbsp;Polsku ještě voní města černým uhlím, v&nbsp;Těšíně stačí přejít do&nbsp;polské části a&nbsp;hned zavoní ze&nbsp;starých domů a&nbsp;komínů ten zvláštní pach kamenného uhlí…</span></p>
        <p class="chunk" data-nb-ref-number="270" data-nb-words="58" data-nb-chars="333"><span class="idea" data-nb-ref-number="270" id="idea270" data-nb-words="58" data-nb-chars="333">Ruce samy zavedly volant, odřídily auto do&nbsp;míst, která dobře znám. Odbočuji k&nbsp;lužním lesům u&nbsp;Labe, k&nbsp;černavám. Asfalt na&nbsp;místních cestách je&nbsp;víc a&nbsp;víc záplatovaný a&nbsp;děravý. Pak už&nbsp;je&nbsp;jen zpevněná štěrková cesta uprostřed luk a&nbsp;polí. Temná hradba lesa se&nbsp;přibližuje. Na&nbsp;jedné lesní odbočce jedu krokem a&nbsp;za zatáčkou nechávám stát vůz.</span></p>
        <p class="chunk" data-nb-ref-number="271" data-nb-words="82" data-nb-chars="456"><span class="idea" data-nb-ref-number="271" id="idea271" data-nb-words="82" data-nb-chars="456">Zhasnul jsem motor a&nbsp;jen tak sedím a&nbsp;hledím do&nbsp;tmy. Je&nbsp;mi&nbsp;jasné, že&nbsp;můj příjezd vyplašil všechny tvory na&nbsp;kilometr daleko. Lezu ven, z&nbsp;kufru si&nbsp;beru starý filcový kabát, kdysi jsem v&nbsp;něm chodil coby nekonformní učeň po&nbsp;městě. Veliká hlava v&nbsp;kulichu, myslivecký kabát a&nbsp;kožená, rovněž lovecká taška přes rameno… Teď ho&nbsp;mám v&nbsp;autě, když pod ně&nbsp;potřebuju vlézt, nebo tak jako zrovna teď… Halím se&nbsp;do&nbsp;kabátu a&nbsp;naslouchám, jak s&nbsp;praštěním plechů vychládá motor.</span></p>
        <p class="chunk" data-nb-ref-number="272" data-nb-words="40" data-nb-chars="225"><span class="idea" data-nb-ref-number="272" id="idea272" data-nb-words="40" data-nb-chars="225">Jdu po&nbsp;lesní pěšině, oči si&nbsp;už&nbsp;zvykly na&nbsp;tmu. Zmrzlá zem šustí pod nohama, můžu jít tiše. Směřuju na&nbsp;kraj lesa, kde z&nbsp;malé vyvýšeniny, z&nbsp;takového břehu, je&nbsp;výhled do&nbsp;dálky na&nbsp;rákosovité bažiny, na&nbsp;rozlehlá noční prostranství.</span></p>
        <p class="chunk" data-nb-ref-number="273" data-nb-words="41" data-nb-chars="243"><span class="idea" data-nb-ref-number="273" id="idea273" data-nb-words="41" data-nb-chars="243">Zvedám hlavu a&nbsp;skrz větve stromů hledím na&nbsp;zářící nebe plné hvězd. Mrazivá zimní noc zjasněla a&nbsp;stáhla všechnu vlhkost do&nbsp;krystalů ledu. Orion, Jupiter, v&nbsp;dálce mezi kmeny je&nbsp;vidět turecký měsíc, srpek klesající za&nbsp;obzor, a&nbsp;vedle něj Jitřenku.</span></p>
        <p class="chunk" data-nb-ref-number="274" data-nb-words="103" data-nb-chars="584"><span class="idea" data-nb-ref-number="274" id="idea274" data-nb-words="103" data-nb-chars="584">Píčák… potichu se&nbsp;směju. Chodím po&nbsp;lese a&nbsp;koukám na&nbsp;hvězdičky, co&nbsp;by&nbsp;řekli ti&nbsp;známí dejme tomu, co&nbsp;u&nbsp;mě hledali jakousi oporu pro jejich malé lži. Jenže já&nbsp;byl vždycky takový a&nbsp;nikdy ten, co&nbsp;si&nbsp;o&nbsp;mně kdekdo vymyslel. Odjakživa jsem psal na&nbsp;lidstvo jeden dlouhý obžalovací spis. A&nbsp;pouze proto, abych mohl sebrat usvědčující materiál, jsem se&nbsp;stavěl takovým jako oni, ne&nbsp;– jako oni ne, to&nbsp;by&nbsp;poznali, po&nbsp;čichu by&nbsp;poznali, po&nbsp;feromonech… byl jsem „divnej excentrik“. Ach, taková chýra. Kdyby se&nbsp;dověděli, jak miluju ticho a&nbsp;klid, obyčejný nenápadný život… tak by&nbsp;chcípli nudou, ti&nbsp;srabi!</span></p>
        <p class="chunk" data-nb-ref-number="275" data-nb-words="19" data-nb-chars="113"><span class="idea" data-nb-ref-number="275" id="idea275" data-nb-words="19" data-nb-chars="113">Už&nbsp;jsem zde, poznávám to&nbsp;tady. Veliký dub, jeho koruna, ty&nbsp;černočerné větve zarůstají přímo do&nbsp;tmy mezi hvězdami…</span></p>
        <p class="chunk" data-nb-ref-number="276" data-nb-words="30" data-nb-chars="180"><span class="idea" data-nb-ref-number="276" id="idea276" data-nb-words="30" data-nb-chars="180">Sedám si&nbsp;na&nbsp;pařez na&nbsp;kraji lesa. V&nbsp;bezvětří je&nbsp;slyšet, jak šeptá rákosí nad zamrzlými bažinami, jak šelestí ty&nbsp;skřípiny, ty&nbsp;suché stvoly žijí nějakou svou dutou, křehkou podstatou…</span></p>
        <p class="chunk" data-nb-ref-number="277" data-nb-words="24" data-nb-chars="154"><span class="idea" data-nb-ref-number="277" id="idea277" data-nb-words="24" data-nb-chars="154">Kdesi v&nbsp;dálce za&nbsp;řekou zakokrhal první kohout. Sedím uvolněně a&nbsp;nehybně. Dýchám, bože… jak se&nbsp;osvobozuje zajatá lidská mysl v&nbsp;takovémhle požehnaném tichu.</span></p>
        <p class="chunk" data-nb-ref-number="278" data-nb-words="46" data-nb-chars="260"><span class="idea" data-nb-ref-number="278" id="idea278" data-nb-words="46" data-nb-chars="260">Po&nbsp;chvíli, co&nbsp;jsem usedl a&nbsp;znehybněl… ožil les okolo mne. Kdesi docela blízko, mám pocit, že&nbsp;černá zvěř se&nbsp;hnula dál ode mne, potichu se&nbsp;přesouvá do&nbsp;bezpečí… Drobný život v&nbsp;suché trávě, hraboši nebo myšky nespí a&nbsp;kupodivu čile přebíhají v&nbsp;suché, šustivé trávě.</span></p>
        <p class="chunk" data-nb-ref-number="279" data-nb-words="54" data-nb-chars="366"><span class="idea" data-nb-ref-number="279" id="idea279" data-nb-words="54" data-nb-chars="366">Myslí mi&nbsp;proběhla náhlá, z&nbsp;hloubky vylezlá myšlenka: Z&nbsp;několika pramenů, spolehlivých zdrojů, částečně i&nbsp;publikovaných, je&nbsp;známo, že&nbsp;s&nbsp;materiály německých bezpečnostních složek pracovaly obě strany… nejen po&nbsp;válce, to&nbsp;už&nbsp;sklízely ovoce té&nbsp;černé žně… Obě strany měly své lidi na&nbsp;všech možných úrovních státního aparátu, to&nbsp;se&nbsp;týká především zpravodajských organizací.</span></p>
        <p class="chunk" data-nb-ref-number="280" data-nb-words="52" data-nb-chars="293"><span class="idea" data-nb-ref-number="280" id="idea280" data-nb-words="52" data-nb-chars="293">V&nbsp;gestapu měli Sověti tolik svých lidí, že&nbsp;to&nbsp;cudně tají a&nbsp;budou tajit navždy. Tolik krve a&nbsp;špíny, aby se&nbsp;mohli vypracovat na&nbsp;vedoucí posty. Willi Leimer, po&nbsp;válce viděný v&nbsp;Moskvě na&nbsp;Rudém náměstí&nbsp;– německy promluvil na&nbsp;odbojáře, který ho&nbsp;poznal, pamatoval si&nbsp;jeho tvář z&nbsp;výslechů, z&nbsp;Pečkárny.</span></p>
        <p class="chunk" data-nb-ref-number="281" data-nb-words="40" data-nb-chars="284"><span class="idea" data-nb-ref-number="281" id="idea281" data-nb-words="40" data-nb-chars="284">Leimer vedl oddělení proti komunismu a&nbsp;po likvidaci českého komunistického odboje a&nbsp;několika jeho ústředních výborů přešel na&nbsp;oddělení proti paradesantu. Parašutisté… Leimer se&nbsp;na&nbsp;konci války, na&nbsp;zámečku Jenerálka, osobně vzdal docentu Krajinovi a&nbsp;požádal o&nbsp;předání sovětským orgánům…</span></p>
        <p class="chunk" data-nb-ref-number="282" data-nb-words="186" data-nb-chars="1159"><span class="idea" data-nb-ref-number="282" id="idea282" data-nb-words="186" data-nb-chars="1159">Co&nbsp;nebo kdo, když byl takový poválečný hlad na&nbsp;obou stranách po&nbsp;raketové technice? Může být někde, na&nbsp;některých dokumentech stopa po&nbsp;mém dědečkovi? Nejen tedy plovoucí tank, brumlající pancéřová lodička s&nbsp;otočnou věží a&nbsp;těžkým kulometem, podivný stroj&nbsp;– obojživelník plánovaný do&nbsp;tropických bažin a&nbsp;do Nizozemska, na&nbsp;jeho písčiny a&nbsp;vodní zálivy… Ale taky rakety? Je&nbsp;to&nbsp;možné? Tank byl v&nbsp;podstatě hotový, dva funkční prototypy, neustále vylepšované, stály v&nbsp;montážních halách odzkoušené… Tak proč tak usilovně stáli o&nbsp;dědečka? Jsou někde v&nbsp;Rusku stopy v&nbsp;archivech? Jedno ale vím hned, po&nbsp;linii „Gestapo–Moskva“ se&nbsp;nic nedovím. To&nbsp;by&nbsp;se&nbsp;muselo jinak, od&nbsp;lesa. Z&nbsp;druhé strany, jak se&nbsp;říká, zkusit, jestli něco někde neuklouzlo na&nbsp;Západ, nějaká šeptanda, jenom najít vodítko… Nevím, to&nbsp;studium potenciálních pramenů, tolik balastu a&nbsp;dezinformací. To&nbsp;podstatné mají zvlášť Rusové utajené dodnes. Jen tak, ze&nbsp;sportu. Kvůli sebevědomí. U&nbsp;Ameriky takřka to&nbsp;samé, akorát tu&nbsp;a&nbsp;tam je&nbsp;vidět fotku asi dvou set německých vědců přivezených v&nbsp;rámci akce Paperclip po&nbsp;válce do&nbsp;USA. Archivy, nacionální pohnutky… mor! Ne, touhle cestou nepůjdu. Utopit se&nbsp;v&nbsp;prachu a&nbsp;žvástech.</span></p>
        <p class="chunk" data-nb-ref-number="283" data-nb-words="35" data-nb-chars="202"><span class="idea" data-nb-ref-number="283" id="idea283" data-nb-words="35" data-nb-chars="202">Zvolna dýchám chladný vzduch. Les vstoupil do&nbsp;mých plic. Buňky postupně odplavují stresové látky. Dívám se&nbsp;do&nbsp;dálky, do&nbsp;světlé tmy v&nbsp;dálce nad Prahou. V&nbsp;té naší kotlině je&nbsp;všechno tak blízko. V&nbsp;Čechách…</span></p>
        <p class="chunk" data-nb-ref-number="284" data-nb-words="54" data-nb-chars="336"><span class="idea" data-nb-ref-number="284" id="idea284" data-nb-words="54" data-nb-chars="336">Tak uběhla tichá hodina. Zvedl jsem se&nbsp;k&nbsp;odchodu, ještě chvíli se&nbsp;rozhlížel po&nbsp;světlém, bezlistém zimním lese. Kmeny stromů, jejich rozeklané větve se&nbsp;tměly proti nazelenalému nebi. Tma řídla, hvězdy slábly a&nbsp;mráz se&nbsp;do&nbsp;mě&nbsp;zakousl, nevzal jsem si&nbsp;rukavice. Rozbřesk, jeho první bledé světlo pomalu bloudí v&nbsp;mrazivých mlhách nad obzorem…</span></p>
        <p class="chunk" data-nb-ref-number="285" data-nb-words="35" data-nb-chars="219"><span class="idea" data-nb-ref-number="285" id="idea285" data-nb-words="35" data-nb-chars="219">Tu&nbsp;náhle, tak nečekaně prolétlo jakési velké tělo neslyšně mezi kmeny. Zahlédl jsem široká skvrnitá křídla. Sova… Zmizela stejně náhle, jako se&nbsp;objevila. Tohle je&nbsp;její čas. Před svítáním, v&nbsp;hebkém peří, tichá myší smrt.</span></p>
        <p class="chunk" data-nb-ref-number="286" data-nb-words="36" data-nb-chars="212"><span class="idea" data-nb-ref-number="286" id="idea286" data-nb-words="36" data-nb-chars="212">Jdu zpátky po&nbsp;svých stopách v&nbsp;křupající jinovatce na&nbsp;zmrzlé trávě. Jdu a&nbsp;kdesi v&nbsp;dálce je&nbsp;slyšet skřehotavé soví zasmání… potom odkudsi, z&nbsp;jiné strany, zahuhlá kdosi v&nbsp;odpověď. Mají teď, smrtě, mají období lásky…</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>