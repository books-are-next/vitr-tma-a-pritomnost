<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 5 Let">
    <meta name="apple-mobile-web-app-capable" content="yes">
    <title>Kapitola 5 Let</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Václav Kahuda: Vítr, tma a přítomnost">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vítr, tma a přítomnost">
    <meta property="og:title" content="Vítr, tma a přítomnost">
    <meta property="og:type" content="book">
    <meta property="og:book:author" content="Václav Kahuda">
    <meta property="twitter:title" content="Václav Kahuda: Vítr, tma a přítomnost">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./vitr_tma_a_pritomnost_009.html">
    <link rel="next" href="./vitr_tma_a_pritomnost_011.html">
    <meta name="nb-order" content="6">
    <link rel="self" href="vitr_tma_a_pritomnost_010.html">
    <meta name="nb-identifier" content="kahuda-vitr-tma-a-pritomnost-df67b0b">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="25312" data-nb-chars="163339">
    <nav role="doc-toc">
      <ul class="plain section">
        <li><a href="vitr_tma_a_pritomnost_005.html">…ptáček sedí v hnízdě...</a></li>
        <li><a href="vitr_tma_a_pritomnost_006.html">Kapitola 1 Můj</a></li>
        <li><a href="vitr_tma_a_pritomnost_007.html">Kapitola 2 Život</a></li>
        <li><a href="vitr_tma_a_pritomnost_008.html">Kapitola 3 Byl</a></li>
        <li><a href="vitr_tma_a_pritomnost_009.html">Kapitola 4 Noční</a></li>
        <li><a href="vitr_tma_a_pritomnost_010.html">Kapitola 5 Let</a></li>
        <li><a href="vitr_tma_a_pritomnost_011.html">Kapitola 6 Sovy</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="14"><span class="idea" data-nb-ref-number="1" id="idea1" data-nb-words="3" data-nb-chars="14">Kapitola 5 Let</span></h1>
        <section>
          <p class="chunk" data-nb-ref-number="2" data-nb-words="31" data-nb-chars="207"><span class="idea" data-nb-ref-number="2" id="idea2" data-nb-words="31" data-nb-chars="207">Je&nbsp;noc. Blahodárná, životodárná tma&nbsp;– jsem plný štěstí. Tělo je&nbsp;nasycené melatoninem. Dlouhé hodiny spánku, celý terapeutický týden mne prostoupil touto zárodečnou látkou… Jsem plavá bestie a&nbsp;budu rodit sny.</span></p>
          <p class="chunk" data-nb-ref-number="3" data-nb-words="165" data-nb-chars="1027"><span class="idea" data-nb-ref-number="3" id="idea3" data-nb-words="165" data-nb-chars="1027">Po&nbsp;návratu z&nbsp;Lisabonu, kde jsem zažil šokový stav přechodu myšlení na&nbsp;jinou energetickou úroveň, jsem opravdu týden spal… Jen jsem se&nbsp;občas vzbudil, napil se&nbsp;a&nbsp;vyprázdnil… něco lehce pojedl. Za&nbsp;půlnočních šťastných chvilek si&nbsp;uvařil čaj a&nbsp;bezmyšlenkovitě (v&nbsp;hlavě aktivní, rozsáhlé sny&nbsp;– lidi a&nbsp;města) čekal, až&nbsp;se&nbsp;výluh zbarví do&nbsp;rudohnědých sytých tónů… Seděl jsem u&nbsp;malé modré lampy a&nbsp;díval se, jak z&nbsp;šálku stoupá pára… V&nbsp;těch chvílích jsem měl v&nbsp;sobě celé vesmíry a&nbsp;množící se&nbsp;mladé civilizace… (Osamělé postavy čekaly za&nbsp;nekonečného deště na&nbsp;nárožích, až&nbsp;pojede něco jako tramvaj, jiskr­nýma očima ohledávaly stinné kouty&nbsp;– právě zde probíhal válečný konflikt… Jinde zas ženy&nbsp;– samice inteligentních bytostí&nbsp;– kráčely jakoby sivým, zrnitým světlem mezi alejemi strnulých soch… tam už&nbsp;bylo po&nbsp;válkách, atomová minulost… a&nbsp;tichá chudoba. Pod vyrudlým pláštěm, v&nbsp;štíhlém těle skrývaly hluboko v&nbsp;sobě ukrytou, ale již rodící se&nbsp;budoucnost… explozivní sílu života.) Nyní vyzařuji černé světlo, tepelné vlny nově nabité energie.</span></p>
        </section>
        <section>
          <p class="chunk" data-nb-ref-number="4" data-nb-words="104" data-nb-chars="652"><span class="idea" data-nb-ref-number="4" id="idea4" data-nb-words="104" data-nb-chars="652">Stejně jako se&nbsp;rodí uvnitř ženy nový život, a&nbsp;nejprve ten shluk buněk není podoben ničemu živému… a&nbsp;po několika týdnech nabere děsivou podobu všech evolučních stadií vývoje (má žábry jako ryba, ploutve, zobák&nbsp;– dlouhý svinutý ocas jako ještěr, čtyři tlapy) a&nbsp;posléze se&nbsp;uprostřed toho „mixu“ zapne příslušná sekvence genů DNA a&nbsp;na jednom místě nakyne veliký mozek a&nbsp;dva temné zárodečné útvary očí pošlou do&nbsp;nitra mladého mozku první signály z&nbsp;„rudé tmy“ uvnitř dělohy. Ty&nbsp;první podněty a&nbsp;emocionální záplava vzruchů přicházejících z&nbsp;těla matky&nbsp;– dávají vzniknout prvním pralesům prořezávajících se&nbsp;neuronů, budují se&nbsp;základní sítě a&nbsp;komunikační kanály.</span></p>
          <p class="chunk" data-nb-ref-number="5" data-nb-words="44" data-nb-chars="270"><span class="idea" data-nb-ref-number="5" id="idea5" data-nb-words="44" data-nb-chars="270">Stejně jako nový život v&nbsp;samičce, tak u&nbsp;mne se&nbsp;narodila myšlenka&nbsp;– ulovit si&nbsp;„jazyka“… Jít do&nbsp;přímé akce a&nbsp;přeskočit tu&nbsp;hradbu informačních bariér, které okolo sebe buduje tenhle podivný tmavý svět… hluboký oceán příšer, na&nbsp;jehož hladině pluje „naše“ rozsvícená lodička.</span></p>
        </section>
        <section>
          <p class="chunk" data-nb-ref-number="6" data-nb-words="65" data-nb-chars="433"><span class="idea" data-nb-ref-number="6" id="idea6" data-nb-words="65" data-nb-chars="433">Je&nbsp;doba popůlnoční. Obrazovka monitoru, tapeta na&nbsp;ploše (kterou je&nbsp;satelitní snímek planety Země za&nbsp;ranního rozbřesku, pohoří meruňkově ozářených mračen nad ještě spící modrou tmou kontinentů, moří a&nbsp;ostrovů)&nbsp;– vypadá jak okno hvězdoletu a&nbsp;hučení ventilátorů od&nbsp;komputeru simuluje hluk iontových motorů… Za&nbsp;chvíli přistanu. Za&nbsp;hodinu za&nbsp;dvě se&nbsp;zvednu a&nbsp;půjdu vyhledat pomocníka, bez kterého se&nbsp;nemohu pustit do&nbsp;tohodle dobrodružství.</span></p>
          <p class="chunk" data-nb-ref-number="7" data-nb-words="74" data-nb-chars="452"><span class="idea" data-nb-ref-number="7" id="idea7" data-nb-words="74" data-nb-chars="452">Šílený psycholog Pavel je&nbsp;ta&nbsp;pravá postava, která mi&nbsp;pomůže dostat se&nbsp;skrz membránu pružného, odvěkého klamu… Jako hyena pociťuje hlad po&nbsp;mase a&nbsp;její zuby chtějí s&nbsp;praskotem drtit kosti plné tučného morku&nbsp;– stejně tak můj mozek, respektive uvnitř mých hemisfér ukryté virtuální ego plavé bestie… touží po&nbsp;informacích, které způsobí další prořezávání neuronů v&nbsp;rozsáhlém prostoru šedé kůry mozkové… Co&nbsp;se&nbsp;z&nbsp;toho hladu po&nbsp;poznání narodí&nbsp;– to&nbsp;ovšem nevím.</span></p>
          <p class="chunk" data-nb-ref-number="8" data-nb-words="31" data-nb-chars="190"><span class="idea" data-nb-ref-number="8" id="idea8" data-nb-words="31" data-nb-chars="190">Vyndávám svou „nejbližší flešku“, kterou nosím pořád s&nbsp;sebou. Zde v&nbsp;jednom souboru, tvářícím se&nbsp;– jako povídka, mám uloženy a&nbsp;seřazeny základní informace, které se&nbsp;váží k&nbsp;osobě psychologa P.</span></p>
          <p class="chunk" data-nb-ref-number="9" data-nb-words="178" data-nb-chars="1220"><span class="idea" data-nb-ref-number="9" id="idea9" data-nb-words="178" data-nb-chars="1220">Beru si&nbsp;brýle a&nbsp;čtu: Objekt P.&nbsp;(muž, 40 let), vzděláním psycholog (Mgr.), zaměstnání nevykonává. Sub. anam.: Objekt udává, že&nbsp;se&nbsp;těžko realizuje ve&nbsp;společnosti druhých, lidé ho&nbsp;ruší či&nbsp;obtěžují, uvědomuje si&nbsp;svou sníženou schopnost kooperace, ale dává ji&nbsp;za&nbsp;vinu nepochopení svého přízemního okolí. Své obtíže částečně somatizuje, blíže nesp. onemocnění, „únavový syndrom“ (objektivně lze uvažovat o&nbsp;larvované dep. por.). Po&nbsp;několika zaměstnáních, která v&nbsp;otázce odborné (adekvátní vzdělání a&nbsp;původním ambicím) a&nbsp;délce zam. poměru mají sestupný charakter, udává P.&nbsp;že „zůstane doma“. Rád hraje šachy, převážně sám se&nbsp;sebou, přehrává si&nbsp;partie slavných hráčů, sám v&nbsp;mládí dosáhl jistých úspěchů na&nbsp;rep. úrovni. Snaží se&nbsp;dle vlastních slov o&nbsp;„fair play“ způsob existence a&nbsp;skepticky očekává totéž od&nbsp;druhých. Realizuje se&nbsp;psaním knih&nbsp;– různých dotazníků, „psychologických průvodců“, analýz společenské konformity a&nbsp;pokrytectví v&nbsp;odborných kruzích a&nbsp;u&nbsp;veřejně činných osob. Praktikuje cykloturismus, převážně po&nbsp;již jím poznaných trasách, výrazný sklon k&nbsp;dokumentování a&nbsp;místopisu (fotografie památných míst, rodiště známých osobností, lokální zajímavosti), vše je&nbsp;ale originální, nikdy se&nbsp;nejedná o&nbsp;všeobecně známá témata.</span></p>
          <p class="chunk" data-nb-ref-number="10" data-nb-words="326" data-nb-chars="2275"><span class="idea" data-nb-ref-number="10" id="idea10" data-nb-words="326" data-nb-chars="2275">Sex. život: poblíž normy. Heterosexuál se&nbsp;zaměřením na&nbsp;starší partnerky (ne geront.), v&nbsp;sex. fantaziích preferuje situace „učitelka sexu a&nbsp;její žák“. Krátkodobé vztahy jsou proloženy dlouhými obdobími sex. samotářství. Vyhledává internetové stránky s&nbsp;pornografickým obsahem; po&nbsp;obdobích až&nbsp;excesivní potřeby zálohovat pornosoubory na&nbsp;CD&nbsp;nosiče následují snahy o&nbsp;sex. askezi, kdy rituálně odváží na&nbsp;bicyklu nashromážděné velké množství CD&nbsp;nosičů do&nbsp;Krušných hor, kde je&nbsp;zakopává v&nbsp;lesích v&nbsp;igelitových obalech, na&nbsp;pasekách pod stromy, aby se&nbsp;na&nbsp;ta&nbsp;místa, při dostavení sex. apetence, po&nbsp;dvou či&nbsp;více letech vracel a&nbsp;vykopával z&nbsp;mokré hlíny své poklady&nbsp;– otázka sublimované nekrofilie zůstává otevřena. Dále své podivínství ukájí mnohočetnými pokusy o&nbsp;seznámení na&nbsp;internetových seznamkách, na&nbsp;chatovacích adresách, případné partnerky jsou nuceny procházet sítem selektivních otázek, e-mail. diskusemi na&nbsp;teologická a&nbsp;jinak abstraktně zaměřená témata&nbsp;– z&nbsp;psychopat. hled. jsou zajímavé sebediskvalifikující tendence v&nbsp;otázkách směrovaných k&nbsp;potenciálně atraktivním partnerkám&nbsp;– výrony plné emocionálních pastí, verbální agresivita prorážející uniformní styl předešlé diskuse, otázky typu „Jaký je&nbsp;váš názor na&nbsp;Hitlera?“ Nelze hovořit o&nbsp;obhroublosti, řeč není vulgarismy zbahnělá, nevykazuje znaky organicity, zdali se&nbsp;jedná o&nbsp;ideatorní sadismus, nebo psychotický konkretismus, zůstává nerozhodnuto. Též se&nbsp;dá&nbsp;u&nbsp;P.&nbsp;zadokumentovat jev „masturbace po&nbsp;telefonu“ a&nbsp;jistý pokus o&nbsp;autosanaci „kvartální návštěva prostitutek“, posledně jmenovaný záměr lze z&nbsp;med. hlediska hodnotit kladně (trénink reality). I&nbsp;zde ovšem podle výpovědí P.&nbsp;dochází k&nbsp;dokonané souloži spíše sporadicky, více ho&nbsp;zajímá prostředí, kde prostitutky žijí, resp. pracují, zajímá se&nbsp;o&nbsp;jejich osobní historii, koníčky a&nbsp;záliby, dotazuje se&nbsp;na&nbsp;četbu atd. Zde prokazuje překvapivě vysokou míru lidské zralosti a&nbsp;schopnost empatie. Jisté schizoidní tendence občas prorazí a&nbsp;tehdy žádá, zda by&nbsp;si&nbsp;mohl rozhovor nahrát na&nbsp;diktafon, natočit na&nbsp;dig. kameru apod. Ženy to&nbsp;z&nbsp;prof.&nbsp;důvodů odmítají, nutná anonymita. Jedná se&nbsp;o&nbsp;„útěk do&nbsp;odbornosti“, hra „na výzkum“, jde o&nbsp;rozvinutou sofistikovanou formu dětské hry „na doktora“. Role pozorovatele, který není zaangažovaný do&nbsp;děje, je&nbsp;vůbec jeho základní obsedantní potřebou.</span></p>
          <p class="chunk" data-nb-ref-number="11" data-nb-words="121" data-nb-chars="914"><span class="idea" data-nb-ref-number="11" id="idea11" data-nb-words="121" data-nb-chars="914">Objektivně zjištěna až&nbsp;patologická míra upřímnosti „slovní inkontinence“. P.&nbsp;je znám jako podivínská, některými obávaná osobnost (především se&nbsp;jedná o&nbsp;nemístné „ostré“ žertování, jelikož ale nešetří ani sám sebe, zbavuje případné protivníky argumentů). Je&nbsp;hodnocen jako inteligentní, ale sociopat. Díky jeho účasti na&nbsp;lit. a&nbsp;jiných kult. akcích, též jako důsledek jeho publikační činnosti, má&nbsp;okolo sebe okruh sobě podobných podivínů, osamělců s&nbsp;bizarními zájmy. Všichni jsou definováni dlouhodobým, neodklonitelným atypickým stylem života (pojmenování jako „pan Poklička, pan Upír apod.“, sbírání uniforem u&nbsp;jednoho&nbsp;– homosex. tendence nezjištěna, bizarní historiografická bádání u&nbsp;dalšího, různí deprivovaní jedinci s&nbsp;kryptofašizujícími tendencemi ho&nbsp;mají jako svého guru, tato podle vlastních slov P.&nbsp;nezasloužená sympatie je&nbsp;způsobená primitivní interpretací některých jeho knižně vydaných analytických prací).</span></p>
          <p class="chunk" data-nb-ref-number="12" data-nb-words="22" data-nb-chars="151"><span class="idea" data-nb-ref-number="12" id="idea12" data-nb-words="22" data-nb-chars="151">IQ&nbsp;– neměřitelné (mimo rámec běžných testů, za&nbsp;jejich horní hranicí), kontraproduktivní ve&nbsp;věci měření inteligence je&nbsp;též P.&nbsp;předešlé odborné vzdělání.</span></p>
          <p class="chunk" data-nb-ref-number="13" data-nb-words="78" data-nb-chars="565"><span class="idea" data-nb-ref-number="13" id="idea13" data-nb-words="78" data-nb-chars="565">Zjištěn snížený práh tolerance na&nbsp;emocionálně zatíženou komunikaci. Anxiózní situace, kdy se&nbsp;nemůže rychle vzdálit do&nbsp;rozumové, logické sféry (rozhovory s&nbsp;otcem, se&nbsp;sourozenci), klasifikuje později úkorně jako: „Stal jsem se&nbsp;objektem emočního vydírání, sestra je&nbsp;prázdná, mám vygumovaný mozek, útok normoušů…“ Jindy, při návštěvě matčiny přítelkyně, velké milovnice psů, vlezl do&nbsp;obývacího pokoje po&nbsp;čtyřech a&nbsp;štěkal. (Zpětně to&nbsp;hodnotí jako veselý, zábavný zážitek. Interpretaci lze přijmout jako pokus o&nbsp;svérázný, originální výstup v&nbsp;chráněném domácím prostředí.)</span></p>
          <p class="chunk" data-nb-ref-number="14" data-nb-words="28" data-nb-chars="219"><span class="idea" data-nb-ref-number="14" id="idea14" data-nb-words="28" data-nb-chars="219">Diferenciální diagnóza: V&nbsp;současnosti není zjištěna přítomnost bludů nebo halucinací, P.&nbsp;je orientován místem i&nbsp;časem, náhlá změna v&nbsp;chování nebo způsobu života nezjištěna, symptomy psychotického onemocnění nepotvrzeny.</span></p>
          <p class="chunk" data-nb-ref-number="15" data-nb-words="50" data-nb-chars="358"><span class="idea" data-nb-ref-number="15" id="idea15" data-nb-words="50" data-nb-chars="358">Podle výše uvedených zjištění subj. a&nbsp;obj. anamnézy lze usuzovat na&nbsp;pervazivní vývojovou poruchu s&nbsp;rysy schizoidity, v&nbsp;obdobích dekompenzace vystupují na&nbsp;povrch též paranoidní a&nbsp;kverulativní tendence. (Podle staré dobré diagnostiky se&nbsp;jedná o&nbsp;„zatížence s&nbsp;intelektem vyspělým“, psychopata, ale z&nbsp;opačné strany spektra než „mravní nezdravota“ moral insanity.)</span></p>
          <p class="chunk" data-nb-ref-number="16" data-nb-words="87" data-nb-chars="629"><span class="idea" data-nb-ref-number="16" id="idea16" data-nb-words="87" data-nb-chars="629">Nelze též vyloučit diskrétní psychotický proces v&nbsp;dětství nebo raném mládí (jako výbavný patogenní moment náročný na&nbsp;dětskou psychiku lze hodnotit rozvod rodičů a&nbsp;období předcházející a&nbsp;následující v&nbsp;P.&nbsp;dětství). Floridní psych. proces mohl proběhnout v&nbsp;jedné nebo několika atakách, skrytě, manifestující se&nbsp;jako neurotické problémy, potíže s&nbsp;učením, narušená schopnost soustředění apod. Později, na&nbsp;prahu dospělosti, díky intelektuálním zájmům a&nbsp;jejich uplatnění při VŠ&nbsp;studiu mohlo dojít k&nbsp;úzdravě, k&nbsp;zahlazení narušeného terénu osobnosti, a&nbsp;současné odchylky od&nbsp;normality lze tedy nahlížet jako postprocesuální psychopatizaci.</span></p>
          <p class="chunk" data-nb-ref-number="17" data-nb-words="62" data-nb-chars="424"><span class="idea" data-nb-ref-number="17" id="idea17" data-nb-words="62" data-nb-chars="424">Shrnutí: P.&nbsp;je „šachová figura“. Též podle vlastních slov je&nbsp;„Donem Quijotem putujícím nočními tramvajemi za&nbsp;– Ideální Kurvou“. Tato idealistická aktivita je&nbsp;hodnocena kladně. P.&nbsp;lze nahlížet jako mimozemskou entitu, která onemocněla „lidstvím“. Tato „rýma“ ji&nbsp;činí schopnou kontaktu na&nbsp;rozhraní, může sdělovat informace, ale vždy budou mít obě strany pocit, že&nbsp;je&nbsp;zde přítomna nějaká překážka, membrána, která je&nbsp;rozděluje.</span></p>
          <p class="chunk" data-nb-ref-number="18" data-nb-words="30" data-nb-chars="218"><span class="idea" data-nb-ref-number="18" id="idea18" data-nb-words="30" data-nb-chars="218">P.&nbsp;má schopnost básnické řeči, imaginace (zdokumentováno vyhodnocením všech archivovaných SMS). Příklad: „V&nbsp;hospodě jsem snědl vynikající tlačenku, potom cesta na&nbsp;kole v&nbsp;letním dešti, reflektory září v&nbsp;nočních polích…“</span></p>
          <p class="chunk" data-nb-ref-number="19" data-nb-words="65" data-nb-chars="442"><span class="idea" data-nb-ref-number="19" id="idea19" data-nb-words="65" data-nb-chars="442">Na&nbsp;případu P.&nbsp;lze dobře zobrazit paradox&nbsp;– pokud je&nbsp;osobnost P.&nbsp;hodnocena jako abnormální a&nbsp;většina populace Homo sap. v&nbsp;mezích „normy“, tak svět P.&nbsp;je kvalifikován jako homeostatický, životu přikloněný, životu možný a&nbsp;naproti tomu&nbsp;svět normativní populace přemnoženého Homo sap. sap. jako bestiální halucinace. Jinak též, podle Mezinárodního sazebníku nemocí (IV. revize)&nbsp;– diagnóza č.… (nezobrazovat): Peklo a&nbsp;jemu příbuzné stavy existence.</span></p>
          <p class="chunk" data-nb-ref-number="20" data-nb-words="51" data-nb-chars="405"><span class="idea" data-nb-ref-number="20" id="idea20" data-nb-words="51" data-nb-chars="405">Vypracoval: advocatus diaboli, angelus procurator, generátor jsoucna a&nbsp;místodržitel Galaktického souručenství pro okrsek&nbsp;– časoprostorové doupě 14820/G, mjr.&nbsp;V. Kahuda, K.s.j.CH.N.Š.t.s.t.m.d.a.n.P.n.Dr.a.n.ThDr.Mons.s.m.m.etT.Pí.m.v.H.R.S! (Kdybych si&nbsp;jako choudě nehonil šulína, tak sém to&nbsp;moh dotáhnout ajki na&nbsp;panáčka, na&nbsp;dochtořa, aj&nbsp;na&nbsp;farářa sém mohól mysléť.) a&nbsp;(Ty píčo, mám v&nbsp;hlavě radar smrti!)</span></p>
        </section>
        <section>
          <p class="chunk" data-nb-ref-number="21" data-nb-words="60" data-nb-chars="393"><span class="idea" data-nb-ref-number="21" id="idea21" data-nb-words="60" data-nb-chars="393">Usmívám se&nbsp;té&nbsp;dětské naivní rozpustilosti, kterou jsem disponoval ještě před pár měsíci… Od&nbsp;té&nbsp;doby se&nbsp;stalo tolik, že&nbsp;to&nbsp;nezvratně postihlo mou schopnost se&nbsp;bezstarostně radovat… Takřka u&nbsp;všeho teď cítím spojitost, logickou anebo symbolickou, což je&nbsp;ještě mnohem víc&nbsp;– než prostá příčina a&nbsp;následek… Sebemenší věc, událost koření v&nbsp;nepředstavitelně dlouhé, větvící se&nbsp;historii tohoto vesmíru.</span></p>
        </section>
        <section>
          <p class="chunk" data-nb-ref-number="22" data-nb-words="79" data-nb-chars="531"><span class="idea" data-nb-ref-number="22" id="idea22" data-nb-words="79" data-nb-chars="531">Ještě se&nbsp;na&nbsp;internetu ujišťuji, že&nbsp;vyhlídnutý objekt se&nbsp;vyskytuje na&nbsp;stále stejné adrese. Do&nbsp;mojí schránky občas přichází z&nbsp;jednoho amerického serveru přeposlané zprávy&nbsp;– které se&nbsp;tváří jako nevyžádaný spam. Ty&nbsp;indiferentní nabídky na&nbsp;slevové kampaně mají ve&nbsp;jméně odesílatele předem dohodnutý kód, kterým je&nbsp;právě ta&nbsp;samotná e-mailová adresa… Pro mě&nbsp;to&nbsp;znamená, že&nbsp;můj kontakt na&nbsp;ministerstvu zdravotnictví kontroluje platby za&nbsp;lékařskou péči zdravotní pojišťovně&nbsp;– tzn. sleduje lékařské úkony fakturované na&nbsp;rodné číslo pacienta.</span></p>
          <p class="chunk" data-nb-ref-number="23" data-nb-words="38" data-nb-chars="241"><span class="idea" data-nb-ref-number="23" id="idea23" data-nb-words="38" data-nb-chars="241">Nikdy jsem nečenichal v&nbsp;místě trvalého bydliště dotyčné osoby… Jenom jsem si&nbsp;asi před rokem projel v&nbsp;jedné internetové herně na&nbsp;Google Earth Prahu 10, respektive Vršovice… a&nbsp;detailně prostudoval nároží ulice a&nbsp;dům, kde „objekt“ zřejmě bydlí.</span></p>
          <p class="chunk" data-nb-ref-number="24" data-nb-words="59" data-nb-chars="373"><span class="idea" data-nb-ref-number="24" id="idea24" data-nb-words="59" data-nb-chars="373">Když jsem posléze sondoval, jak to&nbsp;vypadá s&nbsp;jeho zdravotním stavem, můj kontakt zjistil, že&nbsp;dotyčný leží v&nbsp;Ústřední vojenské nemocnici a&nbsp;poskytují se&nbsp;mu&nbsp;lékařské úkony&nbsp;– z&nbsp;kterých bylo jasné, že&nbsp;na&nbsp;tomto světě už&nbsp;dlouho nezůstane… Onkologická udržovací léčba pro pacienty v&nbsp;terminálním stadiu nemoci má&nbsp;své typické charakteristiky, které rozpozná z&nbsp;odborné hantýrky i&nbsp;laik.</span></p>
        </section>
        <section>
          <p class="chunk" data-nb-ref-number="25" data-nb-words="37" data-nb-chars="245"><span class="idea" data-nb-ref-number="25" id="idea25" data-nb-words="37" data-nb-chars="245">Tma v&nbsp;korunách staletých akátů je&nbsp;rozbouřena tichým měsícem. Jeho žlutý terč v&nbsp;roztrhaných mracích, jež plovou po&nbsp;hladinách vzduchu… ten těžký matný svit vyvolal hejna skvrnitých stínů a&nbsp;prostranství před domem vypadá jak dýchající bok leoparda.</span></p>
          <p class="chunk" data-nb-ref-number="26" data-nb-words="37" data-nb-chars="223"><span class="idea" data-nb-ref-number="26" id="idea26" data-nb-words="37" data-nb-chars="223">Srpnovou nocí táhnou vzdušné proudy odcházejícího léta. Mraky mají prozářené okraje a&nbsp;v&nbsp;děrách, které ukazují děsivě krásnou jámu nebes&nbsp;– občas padají hvězdy… Říká se, že&nbsp;jeden z&nbsp;pradávných andělů byl svržen z&nbsp;nebe v&nbsp;srpnu.</span></p>
          <p class="chunk" data-nb-ref-number="27" data-nb-words="58" data-nb-chars="351"><span class="idea" data-nb-ref-number="27" id="idea27" data-nb-words="58" data-nb-chars="351">Stojím nad záchodovou mísou a&nbsp;hledím ven úzkým okénkem. Malý pavouček ulovil velkou mouchu. Stoupnul jsem si&nbsp;tak, abych ta&nbsp;těla&nbsp;– živé i&nbsp;umírající, měl v&nbsp;zorném poli podsvícené měsícem. Moucha se&nbsp;už&nbsp;nehýbá, šťastlivec po&nbsp;ní&nbsp;leze a&nbsp;ohledává kořist. Po&nbsp;odpovědné úvaze se&nbsp;zakousl do&nbsp;štětinaté hlavohrudi a&nbsp;začal proces rozpouštění a&nbsp;sání tělních obsahů.</span></p>
          <p class="chunk" data-nb-ref-number="28" data-nb-words="34" data-nb-chars="191"><span class="idea" data-nb-ref-number="28" id="idea28" data-nb-words="34" data-nb-chars="191">Když jsem asi po&nbsp;hodině šel opět chcát, byl v&nbsp;pavučině tučný, nasycený pavouk s&nbsp;lesklým zadečkem jak olověný brok&nbsp;– a&nbsp;dole na&nbsp;parapetu ležela dutá, prázdná moucha… Celou ji&nbsp;do&nbsp;sebe přečerpal.</span></p>
        </section>
        <section>
          <p class="chunk" data-nb-ref-number="29" data-nb-words="20" data-nb-chars="130"><span class="idea" data-nb-ref-number="29" id="idea29" data-nb-words="20" data-nb-chars="130">Narychlo si&nbsp;ověřuji údaje na&nbsp;síti. Než půjdu za&nbsp;šíleným psychologem P., musím mít ucelenou představu, jak zformuluji svou nabídku.</span></p>
          <p class="chunk" data-nb-ref-number="30" data-nb-words="125" data-nb-chars="839"><span class="idea" data-nb-ref-number="30" id="idea30" data-nb-words="125" data-nb-chars="839">Jedno jméno, napsané v&nbsp;internetovém vyhledávači, přivolalo další větvení kontaktů a&nbsp;jmen.&nbsp;…rodina Psů. Nejstarší žijící otec klanu pracoval jako bagrista v&nbsp;Jáchymově, na&nbsp;uranu. To&nbsp;bylo území v&nbsp;plné gesci Rusů. Zde platila sovětská zákonnost… Nejspíš si&nbsp;ho&nbsp;tam pěkně v&nbsp;klidu připravili a&nbsp;pak zverbovali. Hned potom navázal na&nbsp;komediantské kořeny svých předků a&nbsp;začal do&nbsp;SSSR vozit zpěváky a&nbsp;varieté, provozovat cirkusy a&nbsp;pouťové atrakce. Starodávné řemeslo „světských“ opět vyplulo na&nbsp;povrch doby… Po&nbsp;státním převratu v&nbsp;roce 1989 založil se&nbsp;svým ruským kolegou společnost, pro kterou si&nbsp;koupil název jedné zavedené firmy. Provozují Výstaviště v&nbsp;Praze, pronajaté za&nbsp;neuvěřitelně výhodných podmínek… To&nbsp;zařídil jejich zkorumpovaný „zmaštěnec z&nbsp;RaJe“, Žambourek&nbsp;– bývalý náměstek podniku Restaurace a&nbsp;Jídelny, pracoval potom ve&nbsp;funkci radního.</span></p>
          <p class="chunk" data-nb-ref-number="31" data-nb-words="41" data-nb-chars="260"><span class="idea" data-nb-ref-number="31" id="idea31" data-nb-words="41" data-nb-chars="260">„V&nbsp;Dákšině se&nbsp;pěstuje ohavná soulož řitní,“ citoval mi&nbsp;kdysi Béďa tu&nbsp;prapodivnou větu, která mu&nbsp;uvízla v&nbsp;dětském mozku, když otevřel zapovězenou knihu z&nbsp;otcovy knihovny… Po&nbsp;letech jsem si&nbsp;ověřil, že&nbsp;šlo o&nbsp;Kámasútru v&nbsp;překladu blahoslaveného Vladimíra Miltnera.</span></p>
          <p class="chunk" data-nb-ref-number="32" data-nb-words="64" data-nb-chars="435"><span class="idea" data-nb-ref-number="32" id="idea32" data-nb-words="64" data-nb-chars="435">Stejně ohavnou, ale funkční soulož provedly kdysi tajné služby se&nbsp;společníkem „starého Psa“… Osobně jsem byl přítomen, když v&nbsp;roce 1987 v&nbsp;Kyjevě, v&nbsp;sídlištním bytě jednoho penzionovaného armádního důstojníka&nbsp;– byl „reaktivován“ jeho syn… byl oživen mohutný jednooký „taxikář“. Provádělo se&nbsp;to&nbsp;tehdy zvenku, emisar přišel z&nbsp;Československa&nbsp;– protože centrum státních převratů se&nbsp;budovalo v&nbsp;bezpečné vzdálenosti od&nbsp;starých struktur v&nbsp;KGB.</span></p>
          <p class="chunk" data-nb-ref-number="33" data-nb-words="120" data-nb-chars="728"><span class="idea" data-nb-ref-number="33" id="idea33" data-nb-words="120" data-nb-chars="728">Ihned po&nbsp;intervenci v&nbsp;roce ’68 se&nbsp;začaly budovat nové sítě. Sověti se&nbsp;zabydleli tak hluboko v&nbsp;našem státním organismu, že&nbsp;jsme pro ně&nbsp;nebyli ani jako gubernie&nbsp;– spíše takový okres, jehož hlavní hodnota spočívala v&nbsp;poloze uvnitř Evropy a&nbsp;v&nbsp;kulturní a&nbsp;civilizační vyspělosti našeho obyvatelstva… Každý pečlivě vybraný sovětský občan, kterému bylo dovoleno navštívit ČSSR&nbsp;– byl zde pěkně potichu „zmáčknut“, dostal se&nbsp;do&nbsp;různých problémů a&nbsp;pak mu&nbsp;bylo pomoženo… Do&nbsp;vlasti, „na ródinu“, se&nbsp;již vrátil pěkně připravený, vysoce vystrašen a&nbsp;vysoce motivovaný. Doma měl za&nbsp;úkol kariérně postupovat a&nbsp;nevyvíjet žádnou podezřelou činnost. Šel „spát“ a&nbsp;nyní&nbsp;– po&nbsp;patnácti dvaceti letech&nbsp;– byl zvenku „probuzen“… Od&nbsp;nás a&nbsp;z&nbsp;NDR se&nbsp;to&nbsp;peklo.</span></p>
          <p class="chunk" data-nb-ref-number="34" data-nb-words="43" data-nb-chars="293"><span class="idea" data-nb-ref-number="34" id="idea34" data-nb-words="43" data-nb-chars="293">„Kyklop“ posléze sehrál svou roli jako mnoho jiných jeho souvěrců&nbsp;– pod plnou kontrolou zpravodajské služby nabalil na&nbsp;sebe hejno kriminálních živlů a&nbsp;vyrazil&nbsp;– jako „mafián“ na&nbsp;Západ. Ty&nbsp;neuvěřitelné objemy špinavých peněz, které vypral, mu&nbsp;určitě dostatečně přispěly ke&nbsp;státnímu vyznamenání.</span></p>
        </section>
        <section>
          <p class="chunk" data-nb-ref-number="35" data-nb-words="154" data-nb-chars="1086"><span class="idea" data-nb-ref-number="35" id="idea35" data-nb-words="154" data-nb-chars="1086">Vyhledávač mě&nbsp;neomylně vede přes jméno jednoho zmrda, který coby kriminální osoba obchodoval s&nbsp;krví důchodců, vozil to&nbsp;na&nbsp;Západ a&nbsp;tam byl označen jako&nbsp;– persona non grata… To&nbsp;jméno mě&nbsp;vede k&nbsp;přehlídce ksichtů zainteresovaných na&nbsp;zpravodajské operaci na&nbsp;vysoké škole v&nbsp;Plzni. Pročítám si&nbsp;jednotlivé výpovědi aktérů a&nbsp;s&nbsp;pomocí životopisných údajů vyhledaných novináři si&nbsp;vytvářím charakteristiky. Milovník mývalů (kteří rychlýma, obratnýma ručičkama oplachují vše, co&nbsp;se&nbsp;dá&nbsp;sežrat), vousatý podivín, hovoří podivně klidně, lehkomyslně lže a&nbsp;vymýšlí si&nbsp;ve&nbsp;velkém stylu… Zlověstná nevinnost ho&nbsp;prozrazuje. Byl informovanou figurou v&nbsp;připravené hře… podařilo se&nbsp;zkorumpovat desítky státních úředníků, politických děvek a&nbsp;policejních důstojníků… Byli takto uloveni a&nbsp;po následně řízené kompromitaci&nbsp;– jsou vydíratelní. Jsou „na prodej“… Motorem jednání všech zúčastněných je&nbsp;blbecká ješitnost. Desítky k&nbsp;smrti nudných, předvídatelně jednajících, jednoduchých, ambiciózních mutantů… touží vidět před svým jménem titul JUDr.&nbsp;Dnes&nbsp;– kdy takřka každá „hajzlbába“ má&nbsp;titul magistry sociálních věd.</span></p>
        </section>
        <section>
          <p class="chunk" data-nb-ref-number="36" data-nb-words="35" data-nb-chars="244"><span class="idea" data-nb-ref-number="36" id="idea36" data-nb-words="35" data-nb-chars="244">Pomalu couvám z&nbsp;té nekonečné přehlídky lidských nul. Nesmím si&nbsp;otrávit vnitřní prostředí… Beru poznámkový blok a&nbsp;fialovou (Bože&nbsp;– to&nbsp;je&nbsp;barva nádherná a&nbsp;tajemně zneklidňující!), magickou fialovou barvou škrtám neproduktivní linie svých zámyslů.</span></p>
          <p class="chunk" data-nb-ref-number="37" data-nb-words="170" data-nb-chars="1130"><span class="idea" data-nb-ref-number="37" id="idea37" data-nb-words="170" data-nb-chars="1130">Jeden směr se&nbsp;týkal mé&nbsp;stařičké tety, která takřka celý život, až&nbsp;do&nbsp;důchodu&nbsp;– spravovala speciální kartotéku ve&nbsp;firmě zahraničního obchodu Chemapol. V&nbsp;popisu práce měla též kontakt se&nbsp;zahraničními zákazníky, opatřovala jim ubytování v&nbsp;hotelích, provázela je&nbsp;po&nbsp;hradech a&nbsp;zámcích, dělala jim společnost v&nbsp;drahých podnicích a&nbsp;vinárnách… Navázala tak do&nbsp;ciziny spoustu upřímných přátelství. Některé letité kontakty přetrvaly až&nbsp;do&nbsp;jejího stáří… V&nbsp;dobách své nejvyšší aktivity to&nbsp;byla pohledná, atraktivní žena, zábavná a&nbsp;veselá… Byla ve&nbsp;výboru Severské společnosti, v&nbsp;Klubu českých turistů&nbsp;– běhala po&nbsp;republice s&nbsp;odlehčenou teleskopickou holí (někdy mívá problémy se&nbsp;závratěmi)… Též s&nbsp;přibývajícími léty trpěla občasnými stavy úporné migrény, kdy vazodilatace cév v&nbsp;mozkových plenách způsobovaly tak těžkou bolest, že&nbsp;alnagon byl pro ni&nbsp;jen cukříček ke&nbsp;kávě. Doktoři jí&nbsp;předepisovali stále silnější léky, takže byla zároveň neustále ohrožována návykem… Nedávala na&nbsp;sobě ale nic znát, jen doma v&nbsp;rodině, v&nbsp;soukromí&nbsp;– si&nbsp;to&nbsp;vždy protrpěla… Má&nbsp;matka byla svou hypercitlivou, emocionálně nezvladatelnou osobností&nbsp;– jejím pravým opakem.</span></p>
          <p class="chunk" data-nb-ref-number="38" data-nb-words="79" data-nb-chars="523"><span class="idea" data-nb-ref-number="38" id="idea38" data-nb-words="79" data-nb-chars="523">Přinesl jsem jí&nbsp;onehdy bonboniéru a&nbsp;požádal ji, zdali by&nbsp;si&nbsp;prohlédla jisté fotografie, které jsem neoficiálně pořídil v&nbsp;Archivu bezpečnostních složek… Snažil jsem se&nbsp;tak získat přístupový kanál k&nbsp;vyšším patrům zpravodajské služby a&nbsp;kontaktovat ještě žijící důstojníky… Stařenka listovala třaslavými, zkřivenými prsty… její pečlivý účes jemně voněl drahým parfémem a&nbsp;přinášel odlesk dávno minulých let. Její úsměv a&nbsp;záblesky mysli&nbsp;– ty&nbsp;byly stále mladé… Vyvěralo to&nbsp;z&nbsp;ní, z&nbsp;bezčasé hlubiny, skrz vetchý závoj křehkého těla.</span></p>
          <p class="chunk" data-nb-ref-number="39" data-nb-words="63" data-nb-chars="371"><span class="idea" data-nb-ref-number="39" id="idea39" data-nb-words="63" data-nb-chars="371">Probrala pomalu ty&nbsp;karty a&nbsp;nechala stranou dvě černobílé mužské tváře… Znala je&nbsp;pod pracovními identitami a&nbsp;vzpomínala úporně na&nbsp;detaily, které by&nbsp;byly hodny zapamatování… Nic nebylo tak závažné, že&nbsp;by&nbsp;stálo za&nbsp;pokus použít to&nbsp;při snaze o&nbsp;navázání kontaktu… Dvě jména mužů, oba jsou teď na&nbsp;tom zhruba stejně jako ona… na&nbsp;prahu svého času. Střední kádry… žádné velké ryby.</span></p>
          <p class="chunk" data-nb-ref-number="40" data-nb-words="33" data-nb-chars="188"><span class="idea" data-nb-ref-number="40" id="idea40" data-nb-words="33" data-nb-chars="188">Utvrdilo mě&nbsp;to&nbsp;v&nbsp;záměru jít za&nbsp;tím jménem, které je&nbsp;uvedeno vysoko ve&nbsp;struktuře zpravodajské služby a&nbsp;jež je&nbsp;podivuhodně takřka o&nbsp;dvacet let mladší… Ovšem&nbsp;– okolo něj bude sršet nebezpečí.</span></p>
        </section>
        <section>
          <p class="chunk" data-nb-ref-number="41" data-nb-words="51" data-nb-chars="335"><span class="idea" data-nb-ref-number="41" id="idea41" data-nb-words="51" data-nb-chars="335">Když jsem kroužil okolo toho jména a&nbsp;snažil se&nbsp;dohledat maximum informací, nakonec jsem z&nbsp;obchodního rejstříku získal jeho rodné číslo. Byl uveden ve&nbsp;statutárních orgánech firem, které už&nbsp;dávno zanikly, anebo se&nbsp;změnilo jejich představenstvo a&nbsp;dozorčí rady… S&nbsp;rodným číslem byla již snadná práce&nbsp;– přes databáze zdravotních pojišťoven.</span></p>
          <p class="chunk" data-nb-ref-number="42" data-nb-words="81" data-nb-chars="525"><span class="idea" data-nb-ref-number="42" id="idea42" data-nb-words="81" data-nb-chars="525">Jak jsem tak slídil na&nbsp;netu, narazil jsem na&nbsp;objekt policie v&nbsp;ulici Na&nbsp;Míčánkách, Praha 10. Tam dotyčný docházel na&nbsp;ambulantní ošetře­ní, na&nbsp;polikliniku MV… Dnes ovšem leží ve&nbsp;vojenské nemocnici, jeho stav se&nbsp;rapidně zhoršil… Když jsem obhlížel (v&nbsp;Google Earth) budovy umístěné v&nbsp;objektu, spatřil jsem ke&nbsp;svému překvapení jistou instituci zabývající se&nbsp;novými formami alternativních trestů v&nbsp;našem vězeňství… Když jsem se&nbsp;proklikal na&nbsp;stránky uvedené instituce, jat jistým podezřením&nbsp;– proměnilo se&nbsp;vzápětí ve&nbsp;správné tušení.</span></p>
          <p class="chunk" data-nb-ref-number="43" data-nb-words="174" data-nb-chars="1199"><span class="idea" data-nb-ref-number="43" id="idea43" data-nb-words="174" data-nb-chars="1199">Ředitelem této instituce je&nbsp;plešatý „Lenin“, můj dávný spolužák ze&nbsp;základní školy. Jeho otec&nbsp;– starý kádr Kominterny, svazácký kádrovák na&nbsp;vysokých školách v&nbsp;padesátých letech, redaktor Rudého práva a&nbsp;po roce 1968 „disident“, chartista&nbsp;– zplodil dříve s&nbsp;bolševickou spisovatelkou paní Učitelíčkovou i&nbsp;dva starší bratry. Tito „Leninové“ po&nbsp;meči jsou též zasloužilí revolucionáři a&nbsp;odbojáři. Jeden je&nbsp;dnes dramaturgem v&nbsp;televizi a&nbsp;další rozumuje na&nbsp;rozhlasových vlnách stařičké, bolševické Svobodné Evropy. Oba vystudovali Vysokou školu ekonomickou a&nbsp;zúčastnili se&nbsp;práce v&nbsp;Koordinačním centru Občanského fóra… Před zvolením Václava Havla prezidentem, v&nbsp;prosinci roku ’89, organizovali nátlakové akce na&nbsp;poslance komunistického parlamentu, aby zvedli ruku pro nového prezidenta. Též se&nbsp;kontaktovaly jejich děti ve&nbsp;školách, aby rovněž zapůsobily na&nbsp;své rodiče a&nbsp;oni zvedli ruku pro novou osobnost… Všude pod tím byla naznačena výhrůžka osobní likvidace a&nbsp;nemožnost ochrany před „lynčujícím davem“. Tuto nátlakovou, odborně připravenou akci obhajoval po&nbsp;letech jeden z&nbsp;bratrů „Leninů“ v&nbsp;televizní diskusi slovy, že&nbsp;šlo o&nbsp;„revoluční spravedlnost“… Zamrazila mě&nbsp;ta&nbsp;lživá rétorika, stejná jako v&nbsp;únoru 1948.</span></p>
          <p class="chunk" data-nb-ref-number="44" data-nb-words="94" data-nb-chars="652"><span class="idea" data-nb-ref-number="44" id="idea44" data-nb-words="94" data-nb-chars="652">Druhá manželka starého kádrováka a&nbsp;chartisty, matka nejmladšího z&nbsp;„Leninů“, mého spolužáka&nbsp;– hodná paní, která mě&nbsp;pouštěla do&nbsp;oddělení dospělých v&nbsp;obvodní knihovně na&nbsp;Praze 4… Ano, tichý, přemoudřelý chlapeček přecházel od&nbsp;pohádek rovnou k&nbsp;černé knize Fantastické a&nbsp;magické z&nbsp;hlediska psychiatrie. Zde jsem studoval projevy sexuálního šílenství, bludné představy a&nbsp;morfinové halucinace… Byla nakrátko ostříhaná, vysoká a&nbsp;štíhlá, hovořila jemným, nevzrušeným hlasem. Ve&nbsp;vzpomínkách mám její tvář uloženu vedle tváře Anthonyho Perkinse, který hrál hlavní roli ve&nbsp;filmu Psycho, a&nbsp;z&nbsp;druhé strany stojí Vjačeslav Tichonov ze&nbsp;seriálu Sedmnáct zastavení jara.</span></p>
          <p class="chunk" data-nb-ref-number="45" data-nb-words="60" data-nb-chars="374"><span class="idea" data-nb-ref-number="45" id="idea45" data-nb-words="60" data-nb-chars="374">Mladý „Lenin“ na&nbsp;mě&nbsp;skřehotavě pištěl, když se&nbsp;ve&nbsp;mně&nbsp;– bezelst­ném otloukánkovi (uvnitř mého, dětskou psychózou postiženého těla) teprve rodila plavá bestie… Když „to“ začalo ze&nbsp;mě&nbsp;vylézat „ven“&nbsp;– někdy v&nbsp;sedmé osmé třídě základní školy, tak všechny ústrky pojednou skončily… Všechny přešel agresivní smích… A&nbsp;já&nbsp;– poprvé snad ve&nbsp;svém životě&nbsp;– jsem se&nbsp;zhluboka rozchechtal.</span></p>
          <p class="chunk" data-nb-ref-number="46" data-nb-words="103" data-nb-chars="630"><span class="idea" data-nb-ref-number="46" id="idea46" data-nb-words="103" data-nb-chars="630">Společně s&nbsp;matkou jsme vstoupili do&nbsp;schizofrenie, když mně bylo přibližně deset let… Blonďatá, veselá a&nbsp;krásná matka onemocněla, a&nbsp;když se&nbsp;na&nbsp;konci prázdnin vrátila z&nbsp;blázince, přijel někdo úplně jiný… Takový to&nbsp;byl šedivý „Zdeněk“, navlečený do&nbsp;takřka průsvitné atrapy mé&nbsp;matky… Po&nbsp;letech mi&nbsp;matka řekla, že&nbsp;jeden mladý lékař z&nbsp;psychiatrické kliniky jí&nbsp;sdělil, že&nbsp;podle laboratorních rozborů&nbsp;– má&nbsp;více mužských hormonů v&nbsp;těle, než je&nbsp;u&nbsp;žen běžné. Dodnes mi&nbsp;není jasné, jestli ten duševní rozvrat nezpůsobil změnu práce žláz s&nbsp;vnitřní sekrecí… nebo zdali se&nbsp;jedná o&nbsp;podivnou kombinaci ženských a&nbsp;mužských chromozomů v&nbsp;matčině DNA.</span></p>
          <p class="chunk" data-nb-ref-number="47" data-nb-words="30" data-nb-chars="194"><span class="idea" data-nb-ref-number="47" id="idea47" data-nb-words="30" data-nb-chars="194">„Lenin“ pištěl a&nbsp;skřehotal výhrůžky a&nbsp;pak, s&nbsp;přibývajícími léty, nějak ztichnul. Jestli na&nbsp;tom měla vliv moje zamračená, k&nbsp;agresi připravená postava, nebo nějaký jeho vnitřní stav, dodnes nevím.</span></p>
          <p class="chunk" data-nb-ref-number="48" data-nb-words="110" data-nb-chars="816"><span class="idea" data-nb-ref-number="48" id="idea48" data-nb-words="110" data-nb-chars="816">Po&nbsp;letech jsme ho&nbsp;potkali s&nbsp;„Mařenou“, vysokým činovníkem Socialistického svazu mládeže, členem Stávkového výboru studentů na&nbsp;Právnické fakultě UK, posléze pracovníkem legislativního odboru Úřadu předsednictva vlády, pozdějším ředitelem Národního bezpečnostního úřadu, nakonec poradcem jistého „neurochirurga“, který záhadně pracoval ve&nbsp;funkci náměstka ministra obrany. Stáli jsme na&nbsp;zastávce autobusu a&nbsp;klábosili o&nbsp;„kariérách“ (hovořil, ráčkoval a&nbsp;prskal u&nbsp;toho hlavně „Mařena“). Přistoupil k&nbsp;nám tehdy můj kamarád z&nbsp;dávných let Maňák (syn ředitele Tuzexu a&nbsp;posléze podniku Transakta, absolvent Vysoké školy ekonomické, vysoký pracovník ministerstva průmyslu, dnes v&nbsp;představenstvu jedné zahraniční banky). „Lenin“ byl podivně tichý a&nbsp;bledý, mlčenlivě se&nbsp;díval do&nbsp;dálky a&nbsp;vypadal, že&nbsp;nedávno utrpěl emocionální šok.</span></p>
          <p class="chunk" data-nb-ref-number="49" data-nb-words="54" data-nb-chars="341"><span class="idea" data-nb-ref-number="49" id="idea49" data-nb-words="54" data-nb-chars="341">Stáli jsme u&nbsp;autobusové zastávky na&nbsp;Spořilově&nbsp;– na&nbsp;sídlišti, které začátkem šedesátých let začali budovat vězni na&nbsp;popud mírně reformního ministra vnitra Rudolfa Baráka. Většina mých spolužáků měla za&nbsp;otce pracovníky ministerstva vnitra… Po&nbsp;letech jsem si&nbsp;s&nbsp;nikým z&nbsp;těch zúčastněných neměl opravdu co&nbsp;říct&nbsp;– trápily je&nbsp;jiné starosti a&nbsp;přání.</span></p>
        </section>
        <section>
          <p class="chunk" data-nb-ref-number="50" data-nb-words="128" data-nb-chars="927"><span class="idea" data-nb-ref-number="50" id="idea50" data-nb-words="128" data-nb-chars="927">Ještě mi&nbsp;zůstává „Mařena“… Na&nbsp;obrazovce se&nbsp;mi&nbsp;seřadila jména, která se&nbsp;vážou k&nbsp;tomu ráčkujícímu snaživci, všechny kliknutím posílám do&nbsp;blahodárného zapomnění: soudce, který společně s&nbsp;bývalými i&nbsp;činnými policisty založil gang vymahačů peněz, terorizující prostředí podnikatelské sféry (zločinného spolčení)… lidé ze&nbsp;zpravodajských struktur a&nbsp;jejich ovládnutí firmy zabývající se&nbsp;přepravou a&nbsp;prodejem ropy… doktůrče „neurochirurg“&nbsp;– filcka na&nbsp;ministerstvu obrany… potom jedna figura z&nbsp;Třince, majitel železáren a&nbsp;filmového studia. (Béďa mi&nbsp;popsal barvitou minulost tohoto figuranta, bílého koně Rusů&nbsp;– celé to&nbsp;je&nbsp;takový pseudoliberální, „pravicový“ směr, jedna z&nbsp;odnoží rozvětveného karcinomu uvnitř naší společnosti. Sahá až&nbsp;k&nbsp;prezidentovi a&nbsp;bývalému předsedovi vlády, jde o&nbsp;několik set lidí uvnitř pravicových stran&nbsp;– druhou „pseudolevicovou“ politiku reprezentují korupčníci typu zmaštěnce z&nbsp;RaJe a&nbsp;zakladatele rodiny „Psů“.)</span></p>
          <p class="chunk" data-nb-ref-number="51" data-nb-words="19" data-nb-chars="111"><span class="idea" data-nb-ref-number="51" id="idea51" data-nb-words="19" data-nb-chars="111">Kolik lidí by&nbsp;se&nbsp;muselo zlikvidovat, odstavit a&nbsp;„přebourat“&nbsp;– než by&nbsp;se&nbsp;na&nbsp;pár let ozdravil společenský systém?</span></p>
          <p class="chunk" data-nb-ref-number="52" data-nb-words="68" data-nb-chars="412"><span class="idea" data-nb-ref-number="52" id="idea52" data-nb-words="68" data-nb-chars="412">„Mařena“&nbsp;– tuhle zavalitou postavu opravdu nechci osobně vidět. Je&nbsp;tak špinavě spojen s&nbsp;kauzami, které proběhly v&nbsp;médiích&nbsp;– že&nbsp;to&nbsp;prostě není produktivní… Takovou figuru bych musel tajně unést a&nbsp;uprostřed nočních polí mu&nbsp;pověsit akumulátor na&nbsp;koule. Pak bych jen zapnul diktafon a&nbsp;nahrával… A&nbsp;zbytek krátkého života bych strávil na&nbsp;útěku… Ale nechci pošpinit svou duši a&nbsp;nechám „Mařenu“ naživu… Nestojí mi&nbsp;za&nbsp;to.</span></p>
          <p class="chunk" data-nb-ref-number="53" data-nb-words="14" data-nb-chars="90"><span class="idea" data-nb-ref-number="53" id="idea53" data-nb-words="14" data-nb-chars="90">Ty&nbsp;nejlepší skutečnosti v&nbsp;přírodě&nbsp;– jsou krásné, elegantně jednoduché. Toho se&nbsp;budu držet.</span></p>
        </section>
        <section>
          <p class="chunk" data-nb-ref-number="54" data-nb-words="48" data-nb-chars="286"><span class="idea" data-nb-ref-number="54" id="idea54" data-nb-words="48" data-nb-chars="286">Myslím na&nbsp;Hvězdoně Cíglera, jehož písně mi&nbsp;vzrušivým, prorockým hlasem zpíval matematik a&nbsp;básník Richard. Vyprávěl, jak ten krásný, citlivý silák nemohl v&nbsp;emigraci žít. Jak ho&nbsp;to&nbsp;umořilo&nbsp;– to&nbsp;odtržení od&nbsp;živého prostoru řeči. Ta&nbsp;něžná duše odlétla a&nbsp;příšery se&nbsp;dál svíjejí v&nbsp;blátě Země.</span></p>
        </section>
        <section>
          <p class="chunk" data-nb-ref-number="55" data-nb-words="66" data-nb-chars="404"><span class="idea" data-nb-ref-number="55" id="idea55" data-nb-words="66" data-nb-chars="404">Ještě hodina mi&nbsp;zbývá, než se&nbsp;vydám nočnímu ulicemi za&nbsp;šíleným psychologem P.&nbsp;Noční herny&nbsp;– to&nbsp;bych tedy opravdu nečekal, je&nbsp;to&nbsp;„ušlechtilé“ ztroskotání… když přihlédnu k&nbsp;dosavadním životním osudům P.&nbsp;Ale jako se&nbsp;to&nbsp;stalo již mnohokrát, tento „terénní“ výzkum bude mít možná publikovatelný výstup. Persona non grata v&nbsp;odborných kruzích teoretiků&nbsp;– ale má&nbsp;dost čtenářů a&nbsp;přátel u&nbsp;kolegů s&nbsp;klinickou praxí.</span></p>
          <p class="chunk" data-nb-ref-number="56" data-nb-words="244" data-nb-chars="1704"><span class="idea" data-nb-ref-number="56" id="idea56" data-nb-words="244" data-nb-chars="1704">Beru do&nbsp;ruky sešit a&nbsp;škrtám další neproduktivní linii… Při toulkách po&nbsp;internetu jsem v&nbsp;archivu televize nalezl publicistický pořad zaměřený na&nbsp;historii. Dva odborníci zde diskutovali problematiku a&nbsp;historický kontext tzv. Marshallova plánu. Mladý tučný brejloun&nbsp;– evidentní „nový konzervativec“&nbsp;– papouškoval učebnicové, dnešní propagandou upravené floskule. Když se&nbsp;zacyklil a&nbsp;už nesmyslně kdákal, zbrocený potem, ruměný a&nbsp;dýchavičný ze&nbsp;své televizní premiéry&nbsp;– bylo mu&nbsp;odebráno slovo… Tehdy počal hovořit zkušený starší odborník&nbsp;– podal základní vymezení doby a&nbsp;okolností, za&nbsp;kterých se&nbsp;rodil a&nbsp;uskutečňoval zmíněný plán pomoci. Uvedl dva základní aspekty této politické akce&nbsp;– nejprve vnější důvod, pomoc státům, které mají hospodářství zničené válkou, a&nbsp;hlavní důvod&nbsp;– najít odbytiště pro americký průmysl a&nbsp;zemědělskou produkci… Pokud by&nbsp;se&nbsp;totiž válkou resuscitovaný a&nbsp;naplno rozjetý hospodářský „zázrak“ amerického hospodářství&nbsp;– pokud by&nbsp;se&nbsp;zastavil a&nbsp;nemohl by&nbsp;prodat své k&nbsp;prasknutí naplněné sklady… hrozil šokový stav pro ekonomiku, bankroty, nezaměstnanost&nbsp;– a&nbsp;návrat krize z&nbsp;doby před válkou. Místo obecných frází sypal ze&nbsp;sebe jména politiků a&nbsp;hospodářských poradců amerického prezidenta, každý politický akt datoval a&nbsp;uváděl zdroje, odborné publikace atd. Nakonec zmínil, že&nbsp;dotyčného Marshalla, národohospodáře, po&nbsp;němž byl pojmenován plán obnovy, nakonec administrativa nového amerického prezidenta vyloučila z&nbsp;dalšího jednání&nbsp;– a&nbsp;finální, „konfrontační“ podobu tomuto „plánu“ dali političtí poradci a&nbsp;propagandisté. Mladý „konzervativec“ lapal po&nbsp;dechu bez jediného argumentu, blábolil cosi o&nbsp;osobním přesvědčení, že&nbsp;Spojené státy to&nbsp;s&nbsp;námi myslely „dobře“, uvedl dokonce slovo „víra“.</span></p>
          <p class="chunk" data-nb-ref-number="57" data-nb-words="74" data-nb-chars="496"><span class="idea" data-nb-ref-number="57" id="idea57" data-nb-words="74" data-nb-chars="496">Neobyčejně mě&nbsp;zaujalo vystoupení toho pro mne dosud neznámého analytika… Když mi&nbsp;vyhledávač Google osvětlil, že&nbsp;je&nbsp;to&nbsp;pracovník Ústavu mezinárodních vztahů, přednáší na&nbsp;Vysoké škole ekonomické, dříve byl na&nbsp;Generálním štábu armády, ještě předtím zástupcem vojenského přidělence na&nbsp;ambasádě v&nbsp;Paříži&nbsp;– ihned mi&nbsp;bylo vše jasné… Tohle je&nbsp;člověk praxe, od&nbsp;něj se&nbsp;očekávají informace o&nbsp;pravdivé situaci v&nbsp;místě působení. Na&nbsp;základě svých zkušeností je&nbsp;dnes schopen podávat validní analytické prognózy.</span></p>
        </section>
        <section>
          <p class="chunk" data-nb-ref-number="58" data-nb-words="41" data-nb-chars="266"><span class="idea" data-nb-ref-number="58" id="idea58" data-nb-words="41" data-nb-chars="266">Když jsem už&nbsp;jednou navštívil webové stránky zmíněného ústavu&nbsp;– který pracuje jako poradní orgán pro ministerstvo zahraničí… podíval jsem se, kdo všechno tam našel zaměstnání, jaké mají odborné publikace atd. K&nbsp;svému překvapení jsem narazil na&nbsp;dvě osoby, které znám.</span></p>
          <p class="chunk" data-nb-ref-number="59" data-nb-words="93" data-nb-chars="716"><span class="idea" data-nb-ref-number="59" id="idea59" data-nb-words="93" data-nb-chars="716">Inteligentního dobráka, posledního doktora rudé filozofie, který absolvoval katedru marxismu-leninismu, znám dlouhá léta. Tento „vědecký komunista“ je&nbsp;dnes při kavárenských debatách překvapivě veliký zastánce všech válečných intervencí Spojených států severoamerických… Dodnes potichu bádám&nbsp;– jestli to&nbsp;je&nbsp;primitivní „Emanuel-Moravcův komplex selhání silné ruky“, nebo mám tu&nbsp;čest s&nbsp;mistrným konspirátorem, který pod maskou laciného a&nbsp;proklamativního hurá-kamarádství potají&nbsp;– jak pilná včelka uskutečňuje hluboký záměr na&nbsp;eskalaci chaosu ve&nbsp;světě a&nbsp;tím vyvolané angažovanosti USA na&nbsp;ochranu „amerických zájmů“&nbsp;– které nakonec povedou ke&nbsp;ztrátě prestiže a&nbsp;hospodářskému vysílení této osamocené, osiřelé supervelmoci.</span></p>
        </section>
        <section>
          <p class="chunk" data-nb-ref-number="60" data-nb-words="86" data-nb-chars="528"><span class="idea" data-nb-ref-number="60" id="idea60" data-nb-words="86" data-nb-chars="528">Je&nbsp;mi&nbsp;jasné, že&nbsp;za&nbsp;tím odborníkem z&nbsp;vojenské rozvědky, za&nbsp;tím aktivním profesionálem&nbsp;– nemůžu ve&nbsp;své dnešní situaci jít. Nejspíš by&nbsp;neměl jediný důvod mi&nbsp;věřit. A&nbsp;ještě by&nbsp;to&nbsp;mohl považovat za&nbsp;provokaci… Možná dříve, na&nbsp;začátku, kdybych měl nějaký smysluplný důvod&nbsp;– konzultovat svůj záměr, subjektivní pohled na&nbsp;současnost, pokusit se&nbsp;o&nbsp;popsání některých oblastí v&nbsp;jejich komplexitě. Ale dnes jsem již „dole“, hluboko uvnitř, a&nbsp;události na&nbsp;hladině jsou již dávná historie. Nyní mne zajímá zárodečná tma, kde se&nbsp;rodí budoucnost.</span></p>
          <p class="chunk" data-nb-ref-number="61" data-nb-words="51" data-nb-chars="298"><span class="idea" data-nb-ref-number="61" id="idea61" data-nb-words="51" data-nb-chars="298">Obrátit se&nbsp;na&nbsp;další personu, jít za&nbsp;vědeckým komunistou, „přítelem USA“&nbsp;– to&nbsp;je&nbsp;též zcela nemožné… Z&nbsp;podstaty věci by&nbsp;mi&nbsp;nic smysluplného neřekl, i&nbsp;když mě&nbsp;léta zná. Naopak&nbsp;– stal bych se&nbsp;objektem jeho vykulené, huhňavé laviny otázek a&nbsp;vyděšené pozornosti. Bernardýn by&nbsp;měl na&nbsp;čele hlubokou vrásku.</span></p>
        </section>
        <section>
          <p class="chunk" data-nb-ref-number="62" data-nb-words="56" data-nb-chars="384"><span class="idea" data-nb-ref-number="62" id="idea62" data-nb-words="56" data-nb-chars="384">Nalezl jsem ovšem jednu osobu, brýlatého třicátníka&nbsp;– hlavu má&nbsp;jak vajíčko. Těchto brejlatých plešingrů jsou poslední dobou silné tisíce, množí se&nbsp;ve&nbsp;státní správě, ve&nbsp;firmách. Předčasně plešatí, staří-mladí rostou jak houby po&nbsp;dešti. Kariérní úředníci vykukují zpoza každého kancelářského stolu, zaměnitelní a&nbsp;nevýrazní, vyrostlí ve&nbsp;tmě protekcí a&nbsp;vlhku úplatků&nbsp;– jak hlíva ústřičná.</span></p>
          <p class="chunk" data-nb-ref-number="63" data-nb-words="48" data-nb-chars="303"><span class="idea" data-nb-ref-number="63" id="idea63" data-nb-words="48" data-nb-chars="303">Tento exemplář má&nbsp;ovšem ve&nbsp;svém životopisu uvedeno studium politických věd na&nbsp;Yaleově univerzitě (docela by&nbsp;mě&nbsp;zajímalo, co&nbsp;se&nbsp;nepěkného stalo v&nbsp;těch Spojených státech, že&nbsp;po&nbsp;tak skvělém startu v&nbsp;„břečťanové lize“ dnes přednáší na&nbsp;umrněných cizojazyčných školách v&nbsp;Praze a&nbsp;ohřívá židli v&nbsp;tomhle ústavu).</span></p>
          <p class="chunk" data-nb-ref-number="64" data-nb-words="64" data-nb-chars="433"><span class="idea" data-nb-ref-number="64" id="idea64" data-nb-words="64" data-nb-chars="433">Ve&nbsp;tváři má&nbsp;vepsány rysy poznaného strachu, tam někde bude uložena vzpomínka na&nbsp;syrový svět v&nbsp;šerém podhoubí politiky. Někde ve&nbsp;světě ho&nbsp;potichu skřípli… Asi dostal přes čumák a&nbsp;teď se&nbsp;raději věnuje mládeži a&nbsp;teoretickým aspektům politické ekonomie, které odečítá z&nbsp;fosilií minulosti. Tyto cadaveri eccellenti, ctihodné mrtvoly dvacátého století, fascinují ještě dnes. Ještě dnes v&nbsp;příhodných podmínkách klíčí jejich prastará semena.</span></p>
          <p class="chunk" data-nb-ref-number="65" data-nb-words="70" data-nb-chars="438"><span class="idea" data-nb-ref-number="65" id="idea65" data-nb-words="70" data-nb-chars="438">Ten vajíčkový, vyblitý obličej mi&nbsp;nedává spát. Cosi, nějaká matná vzpomínka&nbsp;– před lety. Jdu se&nbsp;podívat do&nbsp;krabice zastrčené v&nbsp;šupleti pod kanapem. Jsou tam bez ladu a&nbsp;skladu naházené stovky CD&nbsp;nosičů a&nbsp;pravěkých disket. Hledám jedno CD, které mi&nbsp;kdysi nahrála Luisa, má&nbsp;krásná Ištar… V&nbsp;jednom balíku disků jsem konečně nalezl charakteristický popisek. Cítím se&nbsp;pojednou starý, docela dobře se&nbsp;rozvzpomínám, co&nbsp;na&nbsp;těch fotografiích najdu.</span></p>
        </section>
        <section>
          <p class="chunk" data-nb-ref-number="66" data-nb-words="100" data-nb-chars="665"><span class="idea" data-nb-ref-number="66" id="idea66" data-nb-words="100" data-nb-chars="665">Nevzpomínám si&nbsp;přesně, je&nbsp;to&nbsp;už&nbsp;nejmíň sedm nebo osm let. Luisa tehdy přicházela s&nbsp;tím, že&nbsp;se&nbsp;do&nbsp;ní&nbsp;postupně zamilovaly asi tři lesby, výtvarnice, spisovatelka a&nbsp;podnikatelka. K&nbsp;tomu se&nbsp;ještě přidala skupina homosexuálů. Ti&nbsp;všichni dohromady a&nbsp;každý zvlášť především si&nbsp;nebohou Luisu vybrali (kňučeli), aby dělala aktivní, ofenzivní ďáblici v&nbsp;jejich sexuálních hrách. Lesby chtěly přísného pána (ovšem bez živého ptáka a&nbsp;hlavně bez samčích koulí a&nbsp;příslušného ega) a&nbsp;teplí chlapci zas požadovali hodnou, ale autoritářskou tetu (též pokud možno s&nbsp;psychickým, virtuálním čurákem)… Byla to&nbsp;taková „elektrikářská“ anarchie. Skrumáž opačně zapojených zástrček a&nbsp;zásuvek.</span></p>
          <p class="chunk" data-nb-ref-number="67" data-nb-words="36" data-nb-chars="239"><span class="idea" data-nb-ref-number="67" id="idea67" data-nb-words="36" data-nb-chars="239">Všechno to&nbsp;byli neobyčejně inteligentní, kreativní lidé. S&nbsp;některými Luisa navázala letitá přátelství… ale tehdy to&nbsp;prostě bylo tak. Spiknutí „slaboučkých“. Pasivní sadisté vycítili, že&nbsp;je&nbsp;zde živá, krásná duše. A&nbsp;začali se&nbsp;okolo ní&nbsp;rojit.</span></p>
        </section>
        <section>
          <p class="chunk" data-nb-ref-number="68" data-nb-words="16" data-nb-chars="95"><span class="idea" data-nb-ref-number="68" id="idea68" data-nb-words="16" data-nb-chars="95">Luisa&nbsp;– kamarádka z&nbsp;časů před stvořením světa, je&nbsp;čistá jak nový, právě zhotovený japonský meč.</span></p>
          <p class="chunk" data-nb-ref-number="69" data-nb-words="93" data-nb-chars="557"><span class="idea" data-nb-ref-number="69" id="idea69" data-nb-words="93" data-nb-chars="557">Pamatuji se&nbsp;dobře na&nbsp;naše hry&nbsp;– kdy se&nbsp;mi&nbsp;tepny rozbušily v&nbsp;celém těle a&nbsp;její „vztyčená křehkost“ pod mým jazykem dávala poznat&nbsp;– jaké to&nbsp;je, když šelma má&nbsp;v&nbsp;ústech ještě živé srdce své kořisti. Kameněl jsem touhou a&nbsp;masitým beranidlem hladil a&nbsp;pěchoval to&nbsp;lůno. Nepochopitelná rozštíplá ženskost. Mozek odkrvený, úd&nbsp;nalitý černou krví… jakýsi neznámý, autonomní a&nbsp;mnou neovlivnitelný úsek podvědomí nechal vyrůst z&nbsp;žil a&nbsp;tepen upletený orgán… fialové lesklé kladivo rozvíralo hadí ústa na&nbsp;lysé hlavě&nbsp;– a&nbsp;lovilo to&nbsp;unikající a&nbsp;znovu klíčící poupě klitorisu.</span></p>
          <p class="chunk" data-nb-ref-number="70" data-nb-words="27" data-nb-chars="161"><span class="idea" data-nb-ref-number="70" id="idea70" data-nb-words="27" data-nb-chars="161">Ach Bože! Její krásná duše a&nbsp;podivuhodná, předvěká mysl! Šechína vycházející z&nbsp;nebes&nbsp;– za&nbsp;rozbřesku a&nbsp;za soumraku, kdy se&nbsp;podle knihy Zohar otvírají brány světů.</span></p>
        </section>
        <section>
          <p class="chunk" data-nb-ref-number="71" data-nb-words="165" data-nb-chars="993"><span class="idea" data-nb-ref-number="71" id="idea71" data-nb-words="165" data-nb-chars="993">S&nbsp;dojetím a&nbsp;radostí, že&nbsp;jsem mohl poznat tu&nbsp;bytost… otvírám zoner a&nbsp;hledím na&nbsp;fotografické soubory… Ano&nbsp;– je&nbsp;zde, „Vajíčko z&nbsp;Yaleu“ dělá podnožku pro nohy. Luisa mi&nbsp;vyprávěla, že&nbsp;Vajíčko má&nbsp;nejraději, když je&nbsp;ponižován a&nbsp;musí „pod trestem smrti“ dělat třeba žehlicí prkno (u&nbsp;toho řehtá jak kůň), odkládací servírovací stolek (hodiny klečí na&nbsp;zemi a&nbsp;vzdychá)… když přijde na&nbsp;konfiguraci „odpadkový koš“, většinou to&nbsp;již nevydrží a&nbsp;předem požádá, aby byl pevně svázán&nbsp;– potom (v&nbsp;hubě špinavé dámské ponožky) dutě řičí a&nbsp;zmítá sebou, buší plešatou hlavou do&nbsp;koberce… Když jsem se&nbsp;ptal Luisy, zdali necítí strach při psychických operacích, kdy z&nbsp;inťouše vylézají potlačené obsahy, řekla mi&nbsp;– že&nbsp;ne, on&nbsp;je&nbsp;jinak velice hodný a&nbsp;pomáhá jí&nbsp;s&nbsp;instalací programů do&nbsp;počítače, dokonce jí&nbsp;píše speciální software, který potřebuje pro svou práci… Je&nbsp;to&nbsp;forma přátelské reciprocity… Pečlivý a&nbsp;úzkostlivě čistotný brejloun se&nbsp;zmítá na&nbsp;podlaze a&nbsp;Luisa si&nbsp;mezitím přátelsky povídá s&nbsp;jeho tichou, drobnou ženou.</span></p>
          <p class="chunk" data-nb-ref-number="72" data-nb-words="45" data-nb-chars="235"><span class="idea" data-nb-ref-number="72" id="idea72" data-nb-words="45" data-nb-chars="235">Luisa mi&nbsp;vyprávěla, že&nbsp;tato oddaná ženuška na&nbsp;svého „Janka“ nestačí a&nbsp;on se&nbsp;nemůže normálně vzrušit. Naopak, když to&nbsp;na&nbsp;něj jde&nbsp;– začíná svou ženu peskovat a&nbsp;nic mu&nbsp;není po&nbsp;chuti, takže nakonec je&nbsp;velice ráda, že&nbsp;jí&nbsp;Luisa s&nbsp;ním pomůže.</span></p>
          <p class="chunk" data-nb-ref-number="73" data-nb-words="182" data-nb-chars="1128"><span class="idea" data-nb-ref-number="73" id="idea73" data-nb-words="182" data-nb-chars="1128">Když přijde čas&nbsp;– začne mamlas hýkat a&nbsp;řvát do&nbsp;roubíku. Má&nbsp;naběhlé žíly na&nbsp;spáncích&nbsp;– tehdy mu&nbsp;musí Luisa spolu s&nbsp;manželkou říci jeho „otevírací“ mantru: „Stříkej, ty&nbsp;hnusnej negře! Nebo ti&nbsp;nachčijem do&nbsp;huby!“ Tehdy propukne vrcholící katarze, magor jde do&nbsp;hysterického oblouku, vysvobodí jednu ruku z&nbsp;nepříliš utažených pout a&nbsp;vyhoní si&nbsp;s&nbsp;vysokým kničením péro… Luisa a&nbsp;manželka mezitím nezúčastněně popíjejí kávu a&nbsp;povídají si… Vajíčko, již definitivně zbavený pout, spěje do&nbsp;krátké aktivní fáze&nbsp;– kope do&nbsp;tureckého koženého sedátka, buší pěstičkami do&nbsp;chundelatého starého medvěda, kterého má&nbsp;Luisa od&nbsp;dětských let v&nbsp;rohu postele… Nakonec se&nbsp;vrhne na&nbsp;předem nachystanou papundeklovou krabici od&nbsp;lednice, kterou Luisa pro tento účel vytáhla den předtím z&nbsp;kontejneru na&nbsp;papíry… Povalí ji&nbsp;na&nbsp;bok, vleze si&nbsp;na&nbsp;ni&nbsp;a&nbsp;postupně ji&nbsp;celou rozerve a&nbsp;roztrhá, kopanci roztříští polystyrenové desky, vyválí se&nbsp;v&nbsp;tom bordelu jak čuně. Když je&nbsp;hotov, s&nbsp;lehce provinilým výrazem ve&nbsp;tváři posbírá kusy papíru a&nbsp;umělé hmoty, smetáčkem a&nbsp;lopatkou uklidí všechnu neplechu na&nbsp;podlaze&nbsp;– a&nbsp;trosky svého papírového „ega“ odnese zpátky do&nbsp;kontejneru.</span></p>
          <p class="chunk" data-nb-ref-number="74" data-nb-words="33" data-nb-chars="214"><span class="idea" data-nb-ref-number="74" id="idea74" data-nb-words="33" data-nb-chars="214">Když se&nbsp;vrátí, je&nbsp;plný osvobozené energie, nainstaluje Luise do&nbsp;komputeru nový antivirový program a&nbsp;užuž si&nbsp;ťuká na&nbsp;stříbrné náramkové hodinky a&nbsp;významně zvedá obočí na&nbsp;svou hodnou, podřídivou ženu: „Musíme letět!“</span></p>
        </section>
        <section>
          <p class="chunk" data-nb-ref-number="75" data-nb-words="59" data-nb-chars="414"><span class="idea" data-nb-ref-number="75" id="idea75" data-nb-words="59" data-nb-chars="414">Se&nbsp;zájmem jsem ztotožnil tehdejšího obsedantně-kompulzivního pečlivku s&nbsp;nynějším váženým docentem, jehož publikační činnost v&nbsp;odborném tisku je&nbsp;podivuhodně plodná… Luisa mi&nbsp;tehdy chtěla ukázat videozáznam, který pořídila na&nbsp;mini-DV, ale s&nbsp;díky jsem odmítnul. Stačilo pár fotografií a&nbsp;její sugestivní vyprávění&nbsp;– za&nbsp;žádnou cenu nejsem ochoten pustit si&nbsp;do&nbsp;hlavy zvuky a&nbsp;pohyblivé obrazy cizího, nezajímavého života.</span></p>
          <p class="chunk" data-nb-ref-number="76" data-nb-words="50" data-nb-chars="333"><span class="idea" data-nb-ref-number="76" id="idea76" data-nb-words="50" data-nb-chars="333">Tenhle opatrný magor s&nbsp;vysokým IQ, nevtipný a&nbsp;neurastenicky vážný pablb&nbsp;– ten mi&nbsp;v&nbsp;ničem nepomůže. Docela dobře mi&nbsp;stačí pouhé názvy jeho publikovaných prací: Etnická rizika v&nbsp;postmoderním světě. Menšiny a&nbsp;jejich zapojení do&nbsp;života ve&nbsp;vyspělé společnosti. Euroatlantická civilizace a&nbsp;její koncept lidských práv a&nbsp;„export demokracie“.</span></p>
          <p class="chunk" data-nb-ref-number="77" data-nb-words="55" data-nb-chars="410"><span class="idea" data-nb-ref-number="77" id="idea77" data-nb-words="55" data-nb-chars="410">Chápu, že&nbsp;to&nbsp;jsou aktuální otázky dneška, a&nbsp;pokud zůstanou neřešené, bude to&nbsp;veliký problém v&nbsp;blízké budoucnosti. Pokud se&nbsp;to&nbsp;nezvládne nenásilnou, u&nbsp;všech zúčastněných kompromisní cestou&nbsp;– brzy „vytečou“ uprostřed etnických společenství, bílých a&nbsp;barevných… na&nbsp;rozhraní sociálních skupin „explodují hlubinné archetypální obsahy“. Jinými slovy: občanská válka, teritoriální a&nbsp;kmenové konflikty, rozvrat, chaos.</span></p>
          <p class="chunk" data-nb-ref-number="78" data-nb-words="17" data-nb-chars="100"><span class="idea" data-nb-ref-number="78" id="idea78" data-nb-words="17" data-nb-chars="100">Je&nbsp;to&nbsp;dobrý intelektuál s&nbsp;vlažnou duší&nbsp;– já&nbsp;ale dnes potřebuju ulovit a&nbsp;vyslechnout několik „zlých“.</span></p>
          <p class="chunk" data-nb-ref-number="79" data-nb-words="18" data-nb-chars="101"><span class="idea" data-nb-ref-number="79" id="idea79" data-nb-words="18" data-nb-chars="101">Škrtám tohle jméno, mažu ho&nbsp;ze&nbsp;své paměti a&nbsp;cédéčko pečlivě ničím, ohýbám ho&nbsp;v&nbsp;kleštích nad plamenem.</span></p>
        </section>
        <section>
          <p class="chunk" data-nb-ref-number="80" data-nb-words="16" data-nb-chars="98"><span class="idea" data-nb-ref-number="80" id="idea80" data-nb-words="16" data-nb-chars="98">Se&nbsp;zájmem si&nbsp;ale lustruju jméno nenápadného chlapíčka s&nbsp;hlavou jak vrabčí hnízdo&nbsp;– jistého Jodase.</span></p>
          <p class="chunk" data-nb-ref-number="81" data-nb-words="97" data-nb-chars="612"><span class="idea" data-nb-ref-number="81" id="idea81" data-nb-words="97" data-nb-chars="612">Přivedla mě&nbsp;k&nbsp;němu určitá vzpomínka a&nbsp;teď ji&nbsp;připomnělo jméno Vajíčkáře, jenž se&nbsp;podílel na&nbsp;akci, kterou Jodasova agentura „produkovala“… Ta&nbsp;vzpomínka se&nbsp;týká Bédi, který před lety dostal nabídku provozovat kavárnu v&nbsp;bývalém mlýně na&nbsp;Čertovce… Béďa tehdy odmítl a&nbsp;na volné místo přišel Jodas se&nbsp;svojí partou. Nutno říct, že&nbsp;jejich předešle provozované kavárny byly v&nbsp;krásných místech, jako například Ungelt za&nbsp;Týnským chrámem. A&nbsp;je třeba zdůraznit, že&nbsp;vždy v&nbsp;těch podnicích bylo přátelské prostředí a&nbsp;sympatické ceny… V&nbsp;zásadě se&nbsp;dá&nbsp;říct, že&nbsp;nastavili laťku a&nbsp;stali se&nbsp;legendární „referenční“ kavárenskou firmou.</span></p>
          <p class="chunk" data-nb-ref-number="82" data-nb-words="133" data-nb-chars="871"><span class="idea" data-nb-ref-number="82" id="idea82" data-nb-words="133" data-nb-chars="871">Zde na&nbsp;internetu ovšem čtu&nbsp;– že&nbsp;dotyčný Jodas je&nbsp;spojen s&nbsp;podivnými aktivitami, které se&nbsp;dají identifikovat jako vlivové akce, snažící se&nbsp;implementovat jisté obsahy do&nbsp;společenské diskuse… V&nbsp;zásadě tak pracují všechny reklamní agentury… Zde se&nbsp;ovšem nenabízí zubní pasta nebo prášek na&nbsp;praní&nbsp;– ale například Akce na&nbsp;podporu amerického radaru a&nbsp;raket (NE radar, ANO raketám), po&nbsp;internetu a&nbsp;Facebooku svolávané protestní akce proti stávce dopravních odborů, podpora „rudého Knížete“, marketingové akce pro volební štáb „zelených“, koprodukce s&nbsp;akcí na&nbsp;Václavském náměstí ke&nbsp;Dni lidských práv (břichatý Saša se&nbsp;nechá zamknout, společně s&nbsp;ostatními vládními úředníky, do&nbsp;železné klece… vážně jsem tehdy uvažoval přijet na&nbsp;Václavák s&nbsp;plným hovnocucem a&nbsp;zapnout čerpadlo na&nbsp;zpětný chod, zamknout kabinu a&nbsp;odejít, zmizet v&nbsp;davu… pojmout to&nbsp;jako svého druhu výtvarný happening).</span></p>
          <p class="chunk" data-nb-ref-number="83" data-nb-words="74" data-nb-chars="504"><span class="idea" data-nb-ref-number="83" id="idea83" data-nb-words="74" data-nb-chars="504">Na&nbsp;netu čtu, že&nbsp;Jodas pracoval v&nbsp;„nadaci“ Člověk v&nbsp;tísni. Léta byl zaměstnán v&nbsp;kubánské sekci. Celé to&nbsp;má&nbsp;pod palcem jistý Šimon Pánek… Podle informace, kterou mám od&nbsp;jistého Rakouse, je&nbsp;to&nbsp;vlivová agentura, která má&nbsp;v&nbsp;mezinárodních diplomatických kruzích větší váhu než velvyslanectví České republiky. Disponují neuvěřitelnými, bezednými finančními fondy. Ve&nbsp;světě existuje síť jejich „bezpečných“ vil a&nbsp;rozsáhlých objektů. Mají tam služky a&nbsp;místní personál, agenturní sítě spolupracovníků, vozový park.</span></p>
          <p class="chunk" data-nb-ref-number="84" data-nb-words="67" data-nb-chars="443"><span class="idea" data-nb-ref-number="84" id="idea84" data-nb-words="67" data-nb-chars="443">Zašel jsem za&nbsp;jedním jejich bývalým zaměstnancem, kterého pak chtěl naverbovat opilec Kubice… Jeden z&nbsp;bratrů dotyčného je&nbsp;bezpečnostním poradcem prezidenta Teplého Kocourka. Motal se&nbsp;též na&nbsp;ministerstvu obrany jako náměstek… Na&nbsp;můj dotaz o&nbsp;struktuře Člověka v&nbsp;tísni a&nbsp;jeho personálním obsazení se&nbsp;nejdříve bezelstně rozpovídal, dostalo se&nbsp;mi&nbsp;porce poznatků&nbsp;– a&nbsp;pojednou nastalo polekané mlčení. Zlý „Mirek Dušín“ straší v&nbsp;jeho duši ještě dnes.</span></p>
          <p class="chunk" data-nb-ref-number="85" data-nb-words="141" data-nb-chars="932"><span class="idea" data-nb-ref-number="85" id="idea85" data-nb-words="141" data-nb-chars="932">Směju se, když zahlédnu o&nbsp;dvacet let starší tváře mainstreamových hvězd z&nbsp;doby převratu. Dnes již staří „studentští vůdci“ mají zkušené, lehce prošedivělé skráně profesionálních lhářů… Jodasova reklamní firma opět spoluprodukuje velkou akci k&nbsp;výročí převratu. Všechny staré lži jsou recyklovány a&nbsp;znovu po­užity… Tenhle stereotypní scénář „tisíckrát opakovaná lež se&nbsp;stane pravdou“&nbsp;– to&nbsp;mne šokuje v&nbsp;podstatě nejvíc. Ukazuje to, že&nbsp;stejná moc, která provedla dotyčnou „čekistickou operaci“ v&nbsp;roce 1989, má&nbsp;dnes&nbsp;– v&nbsp;roce 2012&nbsp;– vůli a&nbsp;prostředky resuscitovat tu&nbsp;špínu o&nbsp;„občanské revoluci“ dál do&nbsp;budoucnosti. Je&nbsp;zde jasný záměr injektovat tím bludem další generaci… Každý spontánně probíhající děj by&nbsp;za&nbsp;dvacet let doznal řady posunů v&nbsp;oficiálních interpretacích… V&nbsp;otázce roku osmdesát devět a&nbsp;změn ve&nbsp;východní a&nbsp;střední Evropě&nbsp;– je&nbsp;pevná, hrubě šitá, válečná lež. Nehybný monolit polopravd a&nbsp;vyfabrikovaných dezinformačních bludů.</span></p>
          <p class="chunk" data-nb-ref-number="86" data-nb-words="24" data-nb-chars="147"><span class="idea" data-nb-ref-number="86" id="idea86" data-nb-words="24" data-nb-chars="147">Jodas&nbsp;– vrabčí hnízdo. Kolikrát jsem pozoroval, když jsme s&nbsp;Béďou zašli do&nbsp;kavárny na&nbsp;Čertovce, jak na&nbsp;nás opatrně, s&nbsp;„kolegiálním“ úsměvem kývnul.</span></p>
          <p class="chunk" data-nb-ref-number="87" data-nb-words="94" data-nb-chars="654"><span class="idea" data-nb-ref-number="87" id="idea87" data-nb-words="94" data-nb-chars="654">Béďa mi&nbsp;pak osvětloval personální obsazení celé té&nbsp;„vlivové báze“. Jodasův domácí&nbsp;– chronický ethylik (dle osobního svědectví Emanuela, osobně zasvěceného do&nbsp;„disidentských“ kruhů, mrdal jim všem manželky a&nbsp;dcery), bývalý velvyslanec v&nbsp;USA, je&nbsp;v&nbsp;současné době ředitelem Pižďuchovy knihovny (sponzoruje donátor Kakala)… dále se&nbsp;zde prostituuje režimní výtvarník Bílý… noví a&nbsp;staří politikové, toužící&nbsp;– po&nbsp;„opičích žlázách popularity“, které by&nbsp;jim přidaly další politické body… různí hudebníci a&nbsp;kumštýři čenichající kus masa atd. Je&nbsp;to&nbsp;inkubátor i&nbsp;pouťový „mlýn na&nbsp;přemletí starých bab“. V&nbsp;podstatě nikdo akceptovatelný se&nbsp;tohoto „agitpropu“ ne­účastní.</span></p>
          <p class="chunk" data-nb-ref-number="88" data-nb-words="58" data-nb-chars="428"><span class="idea" data-nb-ref-number="88" id="idea88" data-nb-words="58" data-nb-chars="428">Celé to&nbsp;je&nbsp;obklopené spoustou chvályhodných aktivit, produkováním koncertů a&nbsp;realizací výstav, festivalů a&nbsp;divadelních představení. Sportovní dny a&nbsp;happeningy mají dobrý, lidsky pochopitelný účel a&nbsp;pod tím jsou ukryty dezinformační akce, mající světu i&nbsp;domácí populaci hystericky dokazovat: „Zde, v&nbsp;této republice, se&nbsp;kola točí napravo, jsme konzervativní a&nbsp;zároveň liberální, jsme demokratičtí a&nbsp;budujeme občanskou společnost.“</span></p>
          <p class="chunk" data-nb-ref-number="89" data-nb-words="37" data-nb-chars="273"><span class="idea" data-nb-ref-number="89" id="idea89" data-nb-words="37" data-nb-chars="273">Všechno to&nbsp;je&nbsp;stejná propagandistická kampaň, jako když NKVD organizovala síť vlivových agentur (nakladatelství a&nbsp;vydavatelství, filmové produkční společnosti, diskusní kluby, vzdělávací a&nbsp;osvětové organizace)&nbsp;– v&nbsp;Německu a&nbsp;v&nbsp;západní Evropě ve&nbsp;dvacátých a&nbsp;třicátých letech.</span></p>
        </section>
        <section>
          <p class="chunk" data-nb-ref-number="90" data-nb-words="86" data-nb-chars="561"><span class="idea" data-nb-ref-number="90" id="idea90" data-nb-words="86" data-nb-chars="561">Zajímavé a&nbsp;dojemné je, že&nbsp;jejich aktivitu chápu a&nbsp;jejich cíle&nbsp;– svět bez válek a&nbsp;konfrontací&nbsp;– plně podporuji… Pozoruji s&nbsp;mírnou nechutí tu&nbsp;snahu učinit přicházející neodvratný komunismus, který čeká svět… udělat ho&nbsp;„bezejmenným“, tedy bezkonfliktním a&nbsp;„sexy“… Jsem plně na&nbsp;jejich straně, ale někdo prostě musí říkat tu&nbsp;černou, nepříjemnou pravdu. Ano&nbsp;– i&nbsp;já mám pod kabátem krvavě rudou košili. Stejnou má&nbsp;prezident, ministři vnitra, stejnou nosí všichni disidenti. Stejnou barvu má&nbsp;kardinálský oděv&nbsp;– symbolizuje to&nbsp;jediné, připravenost prolévat vlastní krev.</span></p>
          <p class="chunk" data-nb-ref-number="91" data-nb-words="61" data-nb-chars="369"><span class="idea" data-nb-ref-number="91" id="idea91" data-nb-words="61" data-nb-chars="369">Musím předat to&nbsp;dědictví&nbsp;– ve&nbsp;slovech předat. Pro ty, kteří jsou jako já&nbsp;– na&nbsp;rozdíl od&nbsp;ostatních vrstevníků používají emocionalitu k&nbsp;čarodějnému umění, které dokáže&nbsp;– oživovat slova… Píšu, zaznamenávám&nbsp;– a&nbsp;doufám, že&nbsp;to&nbsp;komusi neznámému pomůže, neznámo kde a&nbsp;kdy&nbsp;– jako mně pomohly texty starých nežijících mistrů. Já&nbsp;– nehodný tovaryš, odvažuji se&nbsp;psát krutou pravdu.</span></p>
        </section>
        <section>
          <p class="chunk" data-nb-ref-number="92" data-nb-words="53" data-nb-chars="372"><span class="idea" data-nb-ref-number="92" id="idea92" data-nb-words="53" data-nb-chars="372">Prezident Pižďuch, Kakala, lidé z&nbsp;rodin okolo pražského centra Charty, a&nbsp;na druhé straně prezident Pytložvejk, obklopený korupčníky a&nbsp;privatizátory, zamaštěnými ideology s&nbsp;ohonem řídkých vlasů, primitivní sebrankou a&nbsp;rovněž figurami z&nbsp;virtuálního „odboje“… v&nbsp;podstatě to&nbsp;jsou všechno mrzáci… A&nbsp;jedině tito lidé jsou schopni se&nbsp;prodat. Jejich osobní ješitnost nemá hranice.</span></p>
          <p class="chunk" data-nb-ref-number="93" data-nb-words="6" data-nb-chars="33"><span class="idea" data-nb-ref-number="93" id="idea93" data-nb-words="6" data-nb-chars="33">Možná to&nbsp;tak bylo vždycky… Nevím.</span></p>
        </section>
        <section>
          <p class="chunk" data-nb-ref-number="94" data-nb-words="120" data-nb-chars="878"><span class="idea" data-nb-ref-number="94" id="idea94" data-nb-words="120" data-nb-chars="878">Smutně se&nbsp;usmívám, když zahlédnu na&nbsp;jedné fotografii, ve&nbsp;skupině „zazimovaných“ představitelů Strany zelených (systematicky rozložené zevnitř nevěrohodnými, navzájem znesvářenými figurami a&nbsp;zdiskreditované svojí spoluprací s&nbsp;korupční pravicovou vládou), zahlédnu vedle velkého, vlasatého a&nbsp;fousatého ryšavce (přítele bělovlasého milovníka mývalů z&nbsp;plzeňské fakulty práv), zahlédnu starou Leontýnu. Tento ženský démon, liška Leontýna, má&nbsp;za&nbsp;sebou nejméně čtveřici mrtvol mužů, kteří s&nbsp;ní přišli do&nbsp;bližšího kontaktu. Stará spolupracovnice zpravodajské služby z&nbsp;minulého režimu, jezdící po&nbsp;světě s&nbsp;výstavami a&nbsp;expozicemi, nyní participuje někde na&nbsp;Praze 3 ve&nbsp;výboru této nešťastné strany. V&nbsp;nejbližším století se&nbsp;nevyplatí zeleným&nbsp;– kteří mají tak pěkné ideály a&nbsp;tak neschopnou garnituru neovládající základní mechanismy politického boje&nbsp;– určitě se&nbsp;nevyplatí dávat jim svůj hlas.</span></p>
        </section>
        <section>
          <p class="chunk" data-nb-ref-number="95" data-nb-words="66" data-nb-chars="412"><span class="idea" data-nb-ref-number="95" id="idea95" data-nb-words="66" data-nb-chars="412">Půl hodiny a&nbsp;půjdu do&nbsp;tmy, vyhledám příšeru&nbsp;– psychologa Pavla. Ještě mám dost času na&nbsp;své myšlenky… Venku, za&nbsp;opršelým zaprášeným sklem, se&nbsp;dalo do&nbsp;tichého deště. Otvírám okno… Osamělá cikáda cvrčí v&nbsp;křovinách na&nbsp;opuštěném pozemku. Šumění kapek v&nbsp;listí a&nbsp;vůně mokrých ulic pozvolna naplnily pokoj srpnovou nocí. Zamlklá, zadumaná krása zániku&nbsp;– její první kradmé dotyky dávají ochutnat sladký smutek konce léta.</span></p>
          <p class="chunk" data-nb-ref-number="96" data-nb-words="194" data-nb-chars="1451"><span class="idea" data-nb-ref-number="96" id="idea96" data-nb-words="194" data-nb-chars="1451">Předevčírem mi&nbsp;volal jeden kamarád. Zašli jsme na&nbsp;pivo… Vyprávěl mi&nbsp;– pracuje v&nbsp;jedné IT&nbsp;nadnárodní firmě&nbsp;– jak na&nbsp;pozicích odborných technických pracovníků, softwarových vývojářů, se&nbsp;pracuje se&nbsp;zápalem a&nbsp;doopravdy. Pak je&nbsp;tam záhadná podskupina zaměstnanců, kteří mají právo pracovat z&nbsp;domova, jsou řízeni přímo vysokým manažerem (jejich pracovní morálka je&nbsp;hrozná, jsou to&nbsp;různí mezinárodní sebranci rozesetí po&nbsp;kontinentech, přítomní pouze vizuálně na&nbsp;videokonferencích, strnulou vážností a&nbsp;pomalou, pseudomoudrou dikcí nešikovně kryjí svou dopolední opilost)… V&nbsp;celé struktuře této nadnárodní korporace jsou pracovní skupiny a&nbsp;oddělení, která produkují činnost&nbsp;– právníci formulují obchodní smlouvy, které dohodli obchodníci, dobře pracují kreativní vývojáři, „šrotí“ pilné účetní atd. Jsou zde ovšem různá „mezipatra“, hluché mezaniny v&nbsp;organismu firmy, které jsou zaneřáděné hlušinou různých firemních ideologů, žvanivých „politruků“, záludných personalistů a&nbsp;fašistických psychologů. Nejhorší jsou pak různí „podvedoucí“, malí ředitýlci, regionální vedoucí poboček… celá ta&nbsp;nevýdělečná byrokracie produkující informační spam, k&nbsp;tomu ta&nbsp;zahlcující lavina žvástů a&nbsp;přípisů a&nbsp;usnesení. Jejich základní komunikační prostředek jsou vzruchové biochemické signály, feromony holé symbiotické potřeby přežít. Přestaneš se&nbsp;smát jejich zoufale konvenčním vtípkům, nebudeš každodenně žvanivě komunikovat u&nbsp;automatu na&nbsp;kávu, a&nbsp;tvůj profesní pád je&nbsp;zpečetěn.</span></p>
          <p class="chunk" data-nb-ref-number="97" data-nb-words="82" data-nb-chars="536"><span class="idea" data-nb-ref-number="97" id="idea97" data-nb-words="82" data-nb-chars="536">„Jsou to&nbsp;takoví dnešní Jakešové a&nbsp;Mohoritové, jsou úžasně plodní ve&nbsp;smyslu vytváření dalších pracovních míst pro své příbuzné a&nbsp;známé… Nakonec bude nutné vyházet takřka všechny administrativní zaměstnance a&nbsp;restrukturalizovat… Dát jim odstupné, ať&nbsp;jdou&nbsp;– a&nbsp;postavit to&nbsp;celý znova,“ říká můj kamarád. Se&nbsp;zájmem pozoruji jeho rychlou, inteligentní tvář, která za&nbsp;ten rok, co&nbsp;jsme se&nbsp;neviděli, zestárla, zešedivěla, ale i&nbsp;získala novou kvalitu… vyzařuje z&nbsp;něj jistota, poznaná pravda o&nbsp;neudržitelnosti ničeho, co&nbsp;je&nbsp;z&nbsp;tohoto světa. Dospěl.</span></p>
          <p class="chunk" data-nb-ref-number="98" data-nb-words="47" data-nb-chars="307"><span class="idea" data-nb-ref-number="98" id="idea98" data-nb-words="47" data-nb-chars="307">Vypráví mi, že&nbsp;v&nbsp;noci poslouchá v&nbsp;rádiu vzpomínky starého severočeského spisovatele. Vzpomíná na&nbsp;mládí prožité v&nbsp;Brně: „…&nbsp;mamička říkala, mamička chtěla, abych byl biskupem.“ Velmi ten pořad vzpomínek doporučuje… Slibuju, že&nbsp;si&nbsp;ho&nbsp;s&nbsp;chutí poslechnu ještě dnes v&nbsp;noci, z&nbsp;internetového archivu stanice Vltava…</span></p>
        </section>
        <section>
          <p class="chunk" data-nb-ref-number="99" data-nb-words="69" data-nb-chars="458"><span class="idea" data-nb-ref-number="99" id="idea99" data-nb-words="69" data-nb-chars="458">Když jsem přišel tu&nbsp;noc domů, natáhl jsem se&nbsp;na&nbsp;kanape a&nbsp;do sluchátek pustil vyprávění starého, za&nbsp;mých mladých let známého spisovatele. Hovořil sugestivně o&nbsp;nádheře tehdejších katolických obřadů: „V&nbsp;chrámu, uličkou uprostřed lidmi naplněného kostela kráčela Jeho Eminence, sídelní biskup&nbsp;– okolo ramen bílou kožešinu, měl neuvěřitelně dlouhý fialový plášť, metr ho&nbsp;vláčel po&nbsp;zemi a&nbsp;další metry zvedal vzadu jáhen v&nbsp;bílých rukavičkách… Jako podivuhodný páv.“</span></p>
          <p class="chunk" data-nb-ref-number="100" data-nb-words="59" data-nb-chars="389"><span class="idea" data-nb-ref-number="100" id="idea100" data-nb-words="59" data-nb-chars="389">Neodolal jsem a&nbsp;na Googlu vyhledal latinské názvy oděvních součástek, kněžských rouch a&nbsp;symboliky s&nbsp;tím spojené… Hleděl jsem novýma očima na&nbsp;fotografie z&nbsp;konkláve, na&nbsp;včelí úl&nbsp;Chrámu svatého Petra z&nbsp;druhého vatikánského koncilu, pročetl jsem základní informace o&nbsp;kardinálech, jejichž roucha barvy krve svědčí o&nbsp;stejném odhodlání&nbsp;– stejné odvaze jako u&nbsp;prvních komunistů. Barva rudé hvězdy.</span></p>
          <p class="chunk" data-nb-ref-number="101" data-nb-words="28" data-nb-chars="182"><span class="idea" data-nb-ref-number="101" id="idea101" data-nb-words="28" data-nb-chars="182">Purpurová, fialová hlubina ukazující na&nbsp;plné kněžské svěcení biskupů&nbsp;– ta&nbsp;je&nbsp;nádherná, mým očím laskavá. Schopnost světit a&nbsp;jmenovat své zástupce drží dva tisíce let hořící pochodeň.</span></p>
          <p class="chunk" data-nb-ref-number="102" data-nb-words="23" data-nb-chars="160"><span class="idea" data-nb-ref-number="102" id="idea102" data-nb-words="23" data-nb-chars="160">Na&nbsp;jedné fotografii jsem dokonce zahlédl vysokou, strašidelnou tiáru, trojitou královskou korunu&nbsp;– jako by&nbsp;ji&nbsp;uděloval nějaký vetřelec, bytost z&nbsp;jiného vesmíru.</span></p>
          <p class="chunk" data-nb-ref-number="103" data-nb-words="41" data-nb-chars="246"><span class="idea" data-nb-ref-number="103" id="idea103" data-nb-words="41" data-nb-chars="246">Uviděl jsem i&nbsp;ten dlouhý upíří plášť, který za&nbsp;sebou vleče davem oveček&nbsp;– krvavý rudý páv. Sedm, nebo snad dvanáct metrů dlouhá křídla včelí královny naplňují celý střed chrámu. Okolo se&nbsp;rojí jáhni, alumni a&nbsp;ministranti. Kouř z&nbsp;kadidelnic… zvony.</span></p>
          <p class="chunk" data-nb-ref-number="104" data-nb-words="79" data-nb-chars="536"><span class="idea" data-nb-ref-number="104" id="idea104" data-nb-words="79" data-nb-chars="536">Oči přecházejí&nbsp;– když poklekají před oltářem fialoví pávi. Blahoslavení rudí ďáblové vzývají Boha a&nbsp;jejich cappa magna pyšně, jak proud čerstvé krve protéká chrámovou lodí uprostřed věřících… Kdesi vzadu, na&nbsp;chrámovém ochozu, poblíž nejdelších varhanních píšťal, které hlubokými basovými tóny rozechvívají nosnou konstrukci chrámu. Poblíž sloupu, který tím hlubokým zvukem zanořeným do&nbsp;kamene zvučí a&nbsp;chvěje se, tluče jak hrdelní tepna&nbsp;– stojí hubený starý muž v&nbsp;tmavé, prosté tunice. To&nbsp;je&nbsp;představený řádu Tovaryšstva&nbsp;– „černý papež“.</span></p>
          <p class="chunk" data-nb-ref-number="105" data-nb-words="9" data-nb-chars="56"><span class="idea" data-nb-ref-number="105" id="idea105" data-nb-words="9" data-nb-chars="56">Všechno se&nbsp;to&nbsp;odehrálo kdysi dávno, v&nbsp;předaleké galaxii.</span></p>
        </section>
        <section>
          <p class="chunk" data-nb-ref-number="106" data-nb-words="151" data-nb-chars="1003"><span class="idea" data-nb-ref-number="106" id="idea106" data-nb-words="151" data-nb-chars="1003">Jedno léto, vzpomínám, jsem byl na&nbsp;Vysočině u&nbsp;starého přítele. S&nbsp;pejskem Tondou jsme chodili, dva lidští podivíni&nbsp;– na&nbsp;procházku hlubokými lesy. Vedli jsme hovor o&nbsp;mimozemských civilizacích, zkoušeli si&nbsp;představit nesmírné hvězdné vzdálenosti. Na&nbsp;tichých jeleních pasekách jsme leželi v&nbsp;husté trávě a&nbsp;hleděli do&nbsp;nebes, jak plují mraky. Vzpomínali jsme na&nbsp;nebožtíky, které jsme znali z&nbsp;psychiatrických ústavů. Bavili jsme se&nbsp;o&nbsp;ženách, o&nbsp;manželkách přátel a&nbsp;o&nbsp;herečkách. Úporně jsem promýšlel problematiku nadsvětelných rychlostí, možnost cestování mezi galaxiemi… Slunce zapadalo kdesi za&nbsp;hustou stěnou lesa, nad temně zelenou, namodralou travou se&nbsp;rojily večerní mušky a&nbsp;jejich vířivá hejna stoupala do&nbsp;výšky, svítily prozářeny posledními paprsky ve&nbsp;vrcholcích černých smrků. Namodralé kalichy velkých zvonků se&nbsp;tyčily pod převislými větvemi buků a&nbsp;jako pozorné bytosti žhnuly bledým světlem… Zvedli jsme se&nbsp;a&nbsp;pejsek nás vedl dolů z&nbsp;kopce, po&nbsp;cestách okolo pramenišť a&nbsp;potoků, šli jsme na&nbsp;noční koupání.</span></p>
          <p class="chunk" data-nb-ref-number="107" data-nb-words="42" data-nb-chars="250"><span class="idea" data-nb-ref-number="107" id="idea107" data-nb-words="42" data-nb-chars="250">Velký rybník byl rozlitý do&nbsp;širokých zátočin, vyplňoval údolí. Jedna strana měla malou písčitou pláž na&nbsp;kraji lesa. Na&nbsp;druhém břehu se&nbsp;po&nbsp;náhorní plošině do&nbsp;dálky vlnily louky a&nbsp;pole, kopce a&nbsp;dolíky. Samoty a&nbsp;malé vesnice rozeseté po&nbsp;zešeřelém kraji.</span></p>
          <p class="chunk" data-nb-ref-number="108" data-nb-words="60" data-nb-chars="351"><span class="idea" data-nb-ref-number="108" id="idea108" data-nb-words="60" data-nb-chars="351">Za&nbsp;srpnových večerů&nbsp;– když slunce zapadlo, tichý netopýr prolétl nad vodou a&nbsp;zmizel v&nbsp;korunách stromů… Loukou, v&nbsp;hustém porostu sítin a&nbsp;mohutných trav se&nbsp;vine bublající tichá tepna. Potůček přitéká ze&nbsp;skal v&nbsp;lesích. Jeho chladivá živá duše se&nbsp;vlévá do&nbsp;teplých, ohřátých vod rybníka. V&nbsp;místě dotyku, v&nbsp;ústí&nbsp;– se&nbsp;nad temnou hladinou vznáší obláček mlhy.</span></p>
          <p class="chunk" data-nb-ref-number="109" data-nb-words="83" data-nb-chars="504"><span class="idea" data-nb-ref-number="109" id="idea109" data-nb-words="83" data-nb-chars="504">Svlékáme se&nbsp;a&nbsp;Tonda hlídkuje u&nbsp;našich šatů. Jako správní samotáři plaveme každý sám, na&nbsp;opačné konce rybníka. Pokládám se&nbsp;do&nbsp;vlahých vod. Sleduju kruhy na&nbsp;hladině, ryby loví večerní hmyz… Mozek si&nbsp;libuje, voda chladí horkou hlavu, žíly na&nbsp;spáncích přijímají svěžest… Na&nbsp;druhé straně, mezi kameny, na&nbsp;členitém břehu rybníka, kde mohutný lesní potok přivádí ledovou vodu, z&nbsp;níž trnou zuby a&nbsp;tuhnou šlachy v&nbsp;nohách&nbsp;– trhám si&nbsp;do&nbsp;dlaně, z&nbsp;tuhých šlahounů, nad hladinou visící plody zvláštních, žlutých malin.</span></p>
          <p class="chunk" data-nb-ref-number="110" data-nb-words="48" data-nb-chars="288"><span class="idea" data-nb-ref-number="110" id="idea110" data-nb-words="48" data-nb-chars="288">Když zahlédl jsem nad lučinou zvolna letící tichý stín, pojal jsem obavu o&nbsp;mladého pejska Tondu a&nbsp;rychlými tempy se&nbsp;vrátil k&nbsp;veselému, radostně frkajícímu zvířátku… položil jsem se&nbsp;do&nbsp;trávy a&nbsp;pejsek svým teplým tělíčkem otíral mé&nbsp;mokré vlasy. Potom se&nbsp;válel a&nbsp;třepal nožičkama do&nbsp;vzduchu.</span></p>
          <p class="chunk" data-nb-ref-number="111" data-nb-words="28" data-nb-chars="178"><span class="idea" data-nb-ref-number="111" id="idea111" data-nb-words="28" data-nb-chars="178">Tohle je&nbsp;veliká večerní planeta mých vzpomínek. Je&nbsp;plná podzimů a&nbsp;jar, letních nocí a&nbsp;rozbřesků. Jsou tam do&nbsp;sebe zavinuté, nekonečné letopisy radostných chvil a&nbsp;okamžiků štěstí.</span></p>
        </section>
        <section>
          <p class="chunk" data-nb-ref-number="112" data-nb-words="59" data-nb-chars="385"><span class="idea" data-nb-ref-number="112" id="idea112" data-nb-words="59" data-nb-chars="385">Dnes je&nbsp;krutá, krásná noc a&nbsp;já nabírám do&nbsp;nozder vůni mokrého asfaltu a&nbsp;očima prohlížím dlouhé koridory pustých, spících ulic. V&nbsp;nastalém tichu, dvě hodiny po&nbsp;půlnoci, za&nbsp;doznívajícího deště, kdy každý plechový okap a&nbsp;každá kanálová mříž rytmicky vyťukávají tekuté rytmy&nbsp;– je&nbsp;možné uchopit základní myšlenky, zárodečné pohnutky měst, pravěké důvody ke&nbsp;vzniku těchto lidských mravenišť.</span></p>
          <p class="chunk" data-nb-ref-number="113" data-nb-words="80" data-nb-chars="511"><span class="idea" data-nb-ref-number="113" id="idea113" data-nb-words="80" data-nb-chars="511">Jdu po&nbsp;kolejích, ulicí Na&nbsp;Zátorách. U&nbsp;viaduktu za&nbsp;elektrárnou počkám, až&nbsp;rychle projede modře blikající policejní automobil&nbsp;– a&nbsp;pak vystoupám po&nbsp;schodech do&nbsp;ulice Na&nbsp;Šachtě, a&nbsp;když prokličkuju mezi pochmurnými krabicemi baráků okolo „malého Berlína“, protnu hlavní třídu a&nbsp;na rohu Strossmayerova náměstí si&nbsp;na&nbsp;chvíli stoupnu a&nbsp;rozhlédnu se&nbsp;skrz pavučinu drátů elektrické dráhy, nadechnu se&nbsp;do&nbsp;všech světových stran. Pár osamělých postav čeká na&nbsp;noční tramvaj, od&nbsp;blízkého jezu na&nbsp;Štvanici, od&nbsp;řeky zavane chlad.</span></p>
          <p class="chunk" data-nb-ref-number="114" data-nb-words="30" data-nb-chars="185"><span class="idea" data-nb-ref-number="114" id="idea114" data-nb-words="30" data-nb-chars="185">Všechny podniky jsou již zavřené. Jen zelený a&nbsp;rudý neon nade dveřmi psychologovy herny&nbsp;– žhne tmou. Každá bytost, když vstupuje do&nbsp;zrcadlových veřejí toho podniku, má&nbsp;divokou lví tvář.</span></p>
          <p class="chunk" data-nb-ref-number="115" data-nb-words="30" data-nb-chars="216"><span class="idea" data-nb-ref-number="115" id="idea115" data-nb-words="30" data-nb-chars="216">Pavel sedí hluboko uvnitř, až&nbsp;na&nbsp;konci dlouhé místnosti. Za&nbsp;zády má&nbsp;stěnu blikajících automatů. Jejich samplované elektronické žbluňkání a&nbsp;kňučení, simulované pazvuky padajících zlatých mincí zvou nešťastníky ke&nbsp;hře.</span></p>
          <p class="chunk" data-nb-ref-number="116" data-nb-words="78" data-nb-chars="553"><span class="idea" data-nb-ref-number="116" id="idea116" data-nb-words="78" data-nb-chars="553">V&nbsp;psychologových brýlích se&nbsp;odráží tenhle noční automatický svět a&nbsp;je vidět, že&nbsp;je&nbsp;zde spokojený a&nbsp;chorobně šťastný… Před sebou má&nbsp;stoh odborných cizojazyčných periodik, tabulky a&nbsp;dotazníky psychometrických testů, sám vyvíjí nové modifikace a&nbsp;podobu testovacích otázek zkouší sám na&nbsp;sobě. Rozsvícený notebook přidává další zdroj světla v&nbsp;této rudé, zešeřelé jeskyni plné strojových trylků a&nbsp;robotích, softwarovými emulátory vytvořených výkřiků: „Bingo! Wow!“ Veliký displej na&nbsp;stěně, vytvořený z&nbsp;nesnesitelně ostrých diod, rudě hlásá nereálný „jackpot“.</span></p>
          <p class="chunk" data-nb-ref-number="117" data-nb-words="81" data-nb-chars="528"><span class="idea" data-nb-ref-number="117" id="idea117" data-nb-words="81" data-nb-chars="528">Pavel pokuřuje ze&nbsp;dvou elektronických cigaret zároveň, střídá je&nbsp;jako veslař na&nbsp;kánoi střídavě noří do&nbsp;vody jeden a&nbsp;pak druhý konec pádla. Šíří kolem sebe glycerinovou mlhu nasycenou vonnými esencemi. Dnes je&nbsp;na&nbsp;pořadu „turecký dýmkový tabák“ a&nbsp;„limeta se&nbsp;skořicí“. Je&nbsp;to&nbsp;tak orientální scenérie, že&nbsp;čekám nějakou skrytou, systémovou poruchu. Vyčítám si, že&nbsp;jsem závislý na&nbsp;takových existencích… Z&nbsp;toho syntetického smradu by&nbsp;se&nbsp;s&nbsp;hýkáním zblilo i&nbsp;exotické prase babirusa, kterému skrz rypák prorůstají dlouhé, zaklenuté tesáky.</span></p>
          <p class="chunk" data-nb-ref-number="118" data-nb-words="139" data-nb-chars="912"><span class="idea" data-nb-ref-number="118" id="idea118" data-nb-words="139" data-nb-chars="912">Je&nbsp;několik hlavních důvodů, proč jsem přibral, „naverboval po&nbsp;ideologické linii“ šíleného psychologa Pavla. Hlavní okolností je&nbsp;jeho solidní zjev, vysoká, aristokraticky štíhlá postava brýlatého intelektuála. Je&nbsp;vybaven přirozenou elegancí v&nbsp;chování, snadno se&nbsp;seznamuje s&nbsp;ženami, ovládá plynně několik jazyků a&nbsp;– pokud se&nbsp;kontroluje&nbsp;– není snadné zjistit, že&nbsp;na&nbsp;vás z&nbsp;bezprostřední blízkosti zírá studený šílenec vybavený vysokou inteligencí, s&nbsp;vypnutou, jako apendix zakrnělou rudimentální emocionalitou. Empatie je&nbsp;schopen v&nbsp;té míře, v&nbsp;jaké je&nbsp;u&nbsp;populace zastoupena schopnost&nbsp;– hýbat ušima… Laskavým hlasem by&nbsp;vás pozval do&nbsp;plynové komory. A&nbsp;vy byste mu&nbsp;ještě v&nbsp;poslední chvíli před prozřením vděčně poděkovali. Musím přiznat, že&nbsp;mé&nbsp;sympatie jsou na&nbsp;jeho straně. Je&nbsp;schopen rovné, přesné spolupráce, pokud je&nbsp;to&nbsp;pro něj samozřejmě zajímavé… Kdyby se&nbsp;ale začal nudit, pak všem okolo něj&nbsp;– budiž nebe milostivo!</span></p>
          <p class="chunk" data-nb-ref-number="119" data-nb-words="26" data-nb-chars="203"><span class="idea" data-nb-ref-number="119" id="idea119" data-nb-words="26" data-nb-chars="203">Přátelské zahalekání přerušilo na&nbsp;vteřinu elektronický pípot a&nbsp;kňourání osamělých strojů na&nbsp;automatický poker. Růžové a&nbsp;bleděmodré automatické pušky osiřele leží před naprázdno běžící válečnou videohrou.</span></p>
          <p class="chunk" data-nb-ref-number="120" data-nb-words="107" data-nb-chars="727"><span class="idea" data-nb-ref-number="120" id="idea120" data-nb-words="107" data-nb-chars="727">Usedám a&nbsp;dostávám první ataku nevolnosti. V&nbsp;kuřácké esenci je&nbsp;intenzivně přítomná mdlá vůně levandule a&nbsp;něco jako tutti-frutti… Prasák, odjakživa miluje aromatizované čaje, žužu medvídky a&nbsp;háďata… v&nbsp;místní nonstop prodejně, která má&nbsp;charakteristický název „–&nbsp;80 %“, kupuje po&nbsp;kartonech plechovky ledové kávy s&nbsp;prošlou záruční lhůtou, citronová a&nbsp;borůvková piva a&nbsp;jedovatě zelené sirupy… Elektronické cigarety a&nbsp;nepřeberná paleta aromatických možností&nbsp;– to&nbsp;je&nbsp;jeho poslední módní výstřelek. V&nbsp;dřívějších skromných dobách používal například hrsti gumových balonků. Střídavě je&nbsp;nafukoval, to&nbsp;mu&nbsp;snad zůstalo z&nbsp;dětství, kdy trpěl astmatickými záchvaty a&nbsp;pomočováním… Někdy ty&nbsp;balonky s&nbsp;bečením vypouštěl, smál se&nbsp;u&nbsp;toho jako idiot.</span></p>
          <p class="chunk" data-nb-ref-number="121" data-nb-words="31" data-nb-chars="211"><span class="idea" data-nb-ref-number="121" id="idea121" data-nb-words="31" data-nb-chars="211">Teď tu&nbsp;sedí naproti mně, předčasně zešedivělý, a&nbsp;pohrává si&nbsp;s&nbsp;elektrickou cigaretou. Střídavě rozsvěcí modrou diodu, potahuje, pak vypouští z&nbsp;úst mazlavou páru nasycenou vůní toaletního mýdla a&nbsp;babského podolku.</span></p>
          <p class="chunk" data-nb-ref-number="122" data-nb-words="125" data-nb-chars="798"><span class="idea" data-nb-ref-number="122" id="idea122" data-nb-words="125" data-nb-chars="798">Před rokem mu&nbsp;během pár měsíců zemřeli oba rodiče. Jistým způsobem se&nbsp;zklidnil a&nbsp;jeho psychopatologie získala jinou, „dospělou“ kvalitu… Již několik let rozvíjí jednu ze&nbsp;svých důležitých aktivit. Sám o&nbsp;vlastní osobě píše soustrastné dopisy a&nbsp;vyrábí černě orámovaná parte… a&nbsp;pak je&nbsp;zasílá svým sourozencům a&nbsp;přátelům. Do&nbsp;rodinné hrobky na&nbsp;hřbitově, do&nbsp;prosklené schrány na&nbsp;urny umístil v&nbsp;ozdobném rámečku svou fotografii s&nbsp;datem narození a&nbsp;volnou kolonkou pro doplnění data úmrtí… Několikrát vyděsil i&nbsp;mě úmrtním oznámením zaslaným e-mailem. Prozradila ho&nbsp;až&nbsp;barevná fotografie, kdy se&nbsp;zpodobnil jako mrtvola na&nbsp;pitevním stole… Ono to&nbsp;je&nbsp;kupodivu nějak poznat. Živý organismus je&nbsp;plný proměnných napětí a&nbsp;chvění, vše vibruje a&nbsp;žije. Mrtvé tělo je&nbsp;opravdu&nbsp;– zastavené, nehybné až&nbsp;do&nbsp;buněčných úrovní.</span></p>
          <p class="chunk" data-nb-ref-number="123" data-nb-words="92" data-nb-chars="686"><span class="idea" data-nb-ref-number="123" id="idea123" data-nb-words="92" data-nb-chars="686">Celé tohle morbidně obsesivní období vyvrcholilo jím natočeným filmovým dokumentem o&nbsp;posledních okamžicích svého otce. (Tento v&nbsp;odborné společnosti uznávaný specialista na&nbsp;klinické vyšetřování zátěžových profesí, erudovaný psycholog, měl vedle své profese několik zájmů. Kromě konstruování ušlechtilých hlavolamů, dokonalých geometrických těles, rozkládacích euklidovských a&nbsp;platonských útvarů sbíral starý pán všechny artefakty související se&nbsp;smrtí, zejména pak s&nbsp;lidskou kostrou a&nbsp;symbolem lebky. Doma měl stovky přívěsků na&nbsp;klíče ve&nbsp;tvaru lebky, smějící se&nbsp;zubatá těžít­ka, světélkující plastové kostry&nbsp;– které se&nbsp;spolu s&nbsp;růžencem kývají zavěšené na&nbsp;čelním skle mnoha dálkových vozů.</span></p>
          <p class="chunk" data-nb-ref-number="124" data-nb-words="80" data-nb-chars="541"><span class="idea" data-nb-ref-number="124" id="idea124" data-nb-words="80" data-nb-chars="541">Jeden z&nbsp;jeho posledních myšlenkových gagů byl v&nbsp;knize věnované hrám dospělých&nbsp;– koncept tzv. „pohřebního klauna“. Namaskovaný, žertovně namalovaný najatý herec chodí mezi plačícími pozůstalými a&nbsp;žongluje s&nbsp;míčky, kope sám sebe do&nbsp;prdele, škobrtne o&nbsp;náhrobek a&nbsp;málem spadne na&nbsp;rakev… Pronáší veselé anekdoty a&nbsp;nakažlivě se&nbsp;směje vlastním neúspěchům… Ovanula mne tehdy studená vlna poznání, že&nbsp;bláznovství může mít zcela oficiální tvář a&nbsp;dostavuje se&nbsp;též u&nbsp;jinak zcela konzistentních osob, kompetentních odborníků s&nbsp;vysokým odborným kreditem.)</span></p>
          <p class="chunk" data-nb-ref-number="125" data-nb-words="208" data-nb-chars="1434"><span class="idea" data-nb-ref-number="125" id="idea125" data-nb-words="208" data-nb-chars="1434">Uvedený film s&nbsp;odchodem vlastního otce, nám&nbsp;– Emanuelovi a&nbsp;mně&nbsp;– prezentoval doma na&nbsp;veliké plazmové obrazovce. Mlčky jsme pojídali mnou přinesené cukrovinky (jsem od&nbsp;dětství přesvědčen, že&nbsp;sladkost nějak souvisí se&nbsp;smrtí) a&nbsp;hleděli na&nbsp;několikahodinový záznam. Starý člověk umíral na&nbsp;mozkové metastázy rakoviny plic. Vědělo se&nbsp;to&nbsp;zhruba půl roku. Jeho nejmladší syn Pavel, dědic odborného odkazu a&nbsp;příjemce intelektuální průpravy a&nbsp;souběžně též psychického poškození&nbsp;– se&nbsp;obětavě staral o&nbsp;svého tatínka. Ten byl již v&nbsp;ošetřování hospice poskytujícího odborný servis při konečných stavech organismu. Pán byl napojen infuzí na&nbsp;elektronický dávkovač morfia, které zabraňovalo úporným bolestem. Většinou spal, když se&nbsp;probouzel, komunikoval s&nbsp;ním syn tak, jak spolu komunikovali posledních dvacet let. (Veškerá otcova komunikace se&nbsp;svými dospělými dětmi se&nbsp;odehrávala na&nbsp;odborné bázi pravidelných schůzek v&nbsp;rodinném kruhu, otec přinesl novou baterii testů, synové a&nbsp;dcery vyplňovali dotazníky, posléze nahlas diskutovali o&nbsp;získaných výsledcích.) Psycholog Pavel tedy dával svému otci na&nbsp;smrtelném loži testovací otázky a&nbsp;pak jeho odpovědi nahlas „administroval“… Jedna z&nbsp;posledních vět byla odpověď na&nbsp;otázku „Jakým druhem hmyzu by&nbsp;sis přál být v&nbsp;příštím životě?“ Chvíli bylo ticho přerušované jen zadrhávaným dýcháním a&nbsp;chodem podpůrného přístroje, který mu&nbsp;do&nbsp;nosních dírek přiváděl kyslík. „Včeličky… Jsou užitečný, opilujou květinky.“</span></p>
          <p class="chunk" data-nb-ref-number="126" data-nb-words="91" data-nb-chars="543"><span class="idea" data-nb-ref-number="126" id="idea126" data-nb-words="91" data-nb-chars="543">Nedíval jsem se&nbsp;po&nbsp;ostatních, jen jsem cítil, jak mi&nbsp;po&nbsp;tváři teče osamělá slza. Pavel se&nbsp;zvedl a&nbsp;několikrát posunul záznam, protože otec na&nbsp;několik hodin usnul. Syn mu&nbsp;přesto četl pasáže z&nbsp;jeho oblíbených knih. Pokojem zněla hudba, kterou měl rád… Z&nbsp;toho spánku se&nbsp;otec již neprobudil… Konečně, někdy v&nbsp;noci&nbsp;– se&nbsp;tělo mohutně, opakovaně nadechlo a&nbsp;uprostřed dalšího nádechu se&nbsp;vše pojednou zastavilo. To&nbsp;byl ten okamžik přechodu vědomí!&nbsp;… Po&nbsp;desítkách vteřin uvolněná mrtvá bránice klesla a&nbsp;hrudní koš vydal posmrtný výdech z&nbsp;ochablých tkání.</span></p>
          <p class="chunk" data-nb-ref-number="127" data-nb-words="40" data-nb-chars="210"><span class="idea" data-nb-ref-number="127" id="idea127" data-nb-words="40" data-nb-chars="210">Mlčky jsme stáli před domem, Pavel se&nbsp;s&nbsp;námi loučil a&nbsp;děkoval. Nechtěl se&nbsp;na&nbsp;ten záznam dívat sám. „Teď to&nbsp;DVD uložím, zamknu a&nbsp;myslím, že&nbsp;se&nbsp;na&nbsp;něj už&nbsp;nikdy nebudu chtít podívat. Není vyloučený, že&nbsp;ho&nbsp;zničím.“</span></p>
          <p class="chunk" data-nb-ref-number="128" data-nb-words="69" data-nb-chars="490"><span class="idea" data-nb-ref-number="128" id="idea128" data-nb-words="69" data-nb-chars="490">Kráčeli jsme tehdy nocí s&nbsp;Emanuelem setmělým parkem na&nbsp;Kampě, po&nbsp;mostě nad černou třpytící se&nbsp;řekou, směrem k&nbsp;Národnímu divadlu. Zlaté zábradlí na&nbsp;střeše, zkroucené girlandy na&nbsp;železných sloupech osvětlení, mohutné tlapy kaštanových listů na&nbsp;Střeleckém ostrově, oslňující záře reflektorů protijedoucích osamělých taxíků, rudé oči říční signalizace na&nbsp;zdymadlech, bílé labutě a&nbsp;ponocující pražští rackové&nbsp;– vše mělo pod svým bytím neklidné vlnění nesamozřejmosti, existence, která je&nbsp;vzácná.</span></p>
        </section>
        <section>
          <p class="chunk" data-nb-ref-number="129" data-nb-words="73" data-nb-chars="450"><span class="idea" data-nb-ref-number="129" id="idea129" data-nb-words="73" data-nb-chars="450">Pavel se&nbsp;na&nbsp;mne dívá a&nbsp;cosi hovoří. Přes chrochtání hracích strojů a&nbsp;tlumený zvuk „výtahové hudby“ je&nbsp;mu&nbsp;těžko rozumět. Ukazuje mi&nbsp;na&nbsp;laptopu a&nbsp;komentuje dokumentární film BBC o&nbsp;asistovaném ukončení života někde ve&nbsp;Švýcarsku… S&nbsp;odporem hledím na&nbsp;psychicky a&nbsp;tělesně nemocné lidi, s&nbsp;jistým paušálním soucitem&nbsp;– ale odmítám se&nbsp;dívat dál. Pavlova thanatofilie je, jak vidím, pořád akutní. A&nbsp;nesnížilo ji&nbsp;ani v&nbsp;letošní zimě zahájené užívání antidepresiv.</span></p>
          <p class="chunk" data-nb-ref-number="130" data-nb-words="135" data-nb-chars="916"><span class="idea" data-nb-ref-number="130" id="idea130" data-nb-words="135" data-nb-chars="916">Naštěstí ho&nbsp;zaujalo jiné téma, když viděl můj odpor k&nbsp;jeho úpornému neurotickému komplexu… Ukončil funerálie a&nbsp;otevřel soubor s&nbsp;akty nějaké smutné velké ženy. Její mužsky rozložité tělo a&nbsp;velké telecí oči probouzely ve&nbsp;mně pouze smutek a&nbsp;soucit… Opět cítím, jak je&nbsp;Pavel šílený. Referuje mi&nbsp;o&nbsp;posledních zážitcích s&nbsp;ženami. Rozehrál hru s&nbsp;falešnými identitami na&nbsp;diskusních a&nbsp;seznamovacích serverech na&nbsp;internetu. Pod jménem Pionýrka 21 rozdráždil několik naivních prasáků a&nbsp;pak je&nbsp;spokojeně nechal skučet. Z&nbsp;dalších, tentokrát již regulérních heterosexuálních dialogů nakonec vygeneroval několik potenciálních adeptek a&nbsp;s&nbsp;nimi se&nbsp;postupně „naživo“ setkal. (Vedle toho probíhala rozsáhlá masturbační akce&nbsp;– kdy si&nbsp;Pavel s&nbsp;osamělými dívkami navzájem zasílali fotografie vlastních primárních a&nbsp;sekundárních pohlavních znaků, ovšem pod rouškou anonymity. Čuráci a&nbsp;kozy létali vzduchem, vidím to&nbsp;namalováno jak od&nbsp;Lady.)</span></p>
          <p class="chunk" data-nb-ref-number="131" data-nb-words="153" data-nb-chars="1051"><span class="idea" data-nb-ref-number="131" id="idea131" data-nb-words="153" data-nb-chars="1051">Z&nbsp;několika setkání vyvstalo zjištění, že&nbsp;ty&nbsp;nejzajímavější diskutérky, poetické a&nbsp;inteligentní partnerky v&nbsp;písemném dialogu, nádherné kreativní duše, mladé básnířky a&nbsp;vysokoškolačky z&nbsp;humanitních oborů&nbsp;– jsou tělesně neatraktivní, podezřívavé a&nbsp;zranitelné samotářky s&nbsp;narušenou schopností bezprostřední komunikace… Tiché, bedlivé pozorovatelky přinášely celý vysněný soubor o&nbsp;ideál­ním princi, a&nbsp;když nebyl psycholog Pavel ochoten „hrát“ podle jejich scénáře, „hluboce poraněny“ se&nbsp;okamžitě zavřely do&nbsp;sebe jak zévy obrovské. Jako perlorodky se&nbsp;ztrácely v&nbsp;tmách mezi stromy Letenských sadů, vzdalovaly se&nbsp;od&nbsp;hluků a&nbsp;světel, od&nbsp;rozsvícených cirkusových stanů lidského života, od&nbsp;hluku primitivních davů a&nbsp;pižmového pachu zvířecí sexuality. Ve&nbsp;věčném šeru klesaly na&nbsp;dno svého osobního moře, odebraly se&nbsp;do&nbsp;samoty&nbsp;– obalujíce hladkou perletí bolavý kamínek ve&nbsp;svém nitru, vrátily se&nbsp;do&nbsp;tmy, snít si&nbsp;svůj voňavý sen o&nbsp;životě. Tyto „mladé babičky“ doopravdy&nbsp;– „vzpomínaly na&nbsp;budoucnost“… Bože, jak je&nbsp;chápu. Ach jo, jak jsem stejný&nbsp;– podivuhodný mandarín.</span></p>
          <p class="chunk" data-nb-ref-number="132" data-nb-words="139" data-nb-chars="845"><span class="idea" data-nb-ref-number="132" id="idea132" data-nb-words="139" data-nb-chars="845">Pavel mi&nbsp;ukazuje holé, takřka „kriminalistické“ fotografie nahých těl. Ženy, s&nbsp;kterými souložil, nebo alespoň se&nbsp;o&nbsp;to pokusil. „Tadyhle s&nbsp;tou to&nbsp;doopravdy nešlo… Přitom hned kývla na&nbsp;žertem prohozenou větu, jestli by&nbsp;nešla teď hned ke&nbsp;mně domů… Okamžitě se&nbsp;svlékla, sedla si&nbsp;na&nbsp;postel a&nbsp;čekala, co&nbsp;bude. Najednou jsem se&nbsp;lekl a&nbsp;oddaloval to, šel jsem se&nbsp;osprchovat, a&nbsp;když jsem se&nbsp;vrátil, upřímně jsem jí&nbsp;řek&nbsp;– že&nbsp;dneska nemůžu. Přijala to&nbsp;klidně, oblíkla se&nbsp;a&nbsp;odešla… Je&nbsp;to&nbsp;členka hasičskýho sboru z&nbsp;Pardubic.“ Hledím na&nbsp;statnou, svalnatou paní&nbsp;– tělo jak od&nbsp;sochaře Štursy, taková „koulařka“. „No jo. Jseš, kamaráde, doopravdy prasopes,“ hodnotím jeho zážitky… O&nbsp;noci strávené ve&nbsp;studeném bytě na&nbsp;Petřinách, kde do&nbsp;pokoje svítila pouliční lampa a&nbsp;on ležel vedle krásné, nahé, ale autistní architektky, odmítám slyšet jakoukoli další informaci.</span></p>
          <p class="chunk" data-nb-ref-number="133" data-nb-words="106" data-nb-chars="695"><span class="idea" data-nb-ref-number="133" id="idea133" data-nb-words="106" data-nb-chars="695">Pavlovo úvodní expozé končí úplnou psychotickou blasfemií… Ječícím hlasem (kácí se&nbsp;u&nbsp;toho, jak skládací metr si&nbsp;lehá náhle na&nbsp;podlahu, leze po&nbsp;čtyřech pod stůl, opět vstává, pláče smíchy)&nbsp;– vypráví mi&nbsp;to&nbsp;dvoumetrové tělo: „Normálně mám erekci, když třeba zahlídnu slavnostní královskou přehlídku, záběry z&nbsp;udělování Oscarů… Posunuly se&nbsp;mi&nbsp;emocionální obsazení základních vzorců sexuálního chování. Včera jsem třeba onanoval u&nbsp;televizních novin. Ve&nbsp;zprávách ukazovali, jak velký černý auto přijelo před nějakej palác&nbsp;– a&nbsp;americkej prezident Obama kráčel po&nbsp;rudým koberci. Normálně, když si&nbsp;třás rukou s&nbsp;ruským premiérem, jsem začal stříkat!“ (Smích a&nbsp;opět letmý pokus svalit se&nbsp;na&nbsp;podlahu herny.)</span></p>
        </section>
        <section>
          <p class="chunk" data-nb-ref-number="134" data-nb-words="87" data-nb-chars="520"><span class="idea" data-nb-ref-number="134" id="idea134" data-nb-words="87" data-nb-chars="520">Ztrácím trpělivost, beru ho&nbsp;za&nbsp;loket a&nbsp;tiše, důrazně šeptám: „A&nbsp;co pavilon A1? Jak to&nbsp;tam vypadá?“ Psycholog Pavel se&nbsp;zvedá ze&nbsp;země, oprašuje si&nbsp;puky na&nbsp;kalhotách a&nbsp;ze saka (s&nbsp;koženými chrániči na&nbsp;loktech) sbírá imaginární smítka. „Cóó řikáš?“ ptá se&nbsp;do&nbsp;hlasitého huhňání osiřelých automatů. Chvíli mu&nbsp;trvá, než přeladí ze&nbsp;svých obsedantních témat na&nbsp;tento&nbsp;– bojový úkol. „Zkurvenej schizoid!“ nadávám mu&nbsp;v&nbsp;duchu a&nbsp;nahlas pronáším to&nbsp;tabuizované slovo: „Onkologie, ty&nbsp;píčo! Byl jsi tam, čuráku? Mluvil jsi s&nbsp;ní, ufoune?“</span></p>
          <p class="chunk" data-nb-ref-number="135" data-nb-words="115" data-nb-chars="631"><span class="idea" data-nb-ref-number="135" id="idea135" data-nb-words="115" data-nb-chars="631">Pavel se&nbsp;vůbec neurazí a&nbsp;zlehka mi&nbsp;vypráví, jako by&nbsp;se&nbsp;vrátil z&nbsp;veselého filmového představení: „Je to&nbsp;v&nbsp;pohodě… Už&nbsp;s&nbsp;ní chodím na&nbsp;procházky na&nbsp;Petřín. Normálně by&nbsp;mi&nbsp;už&nbsp;dala, pozvala si&nbsp;mě&nbsp;domů&nbsp;– ale moc se&nbsp;omlouvá, má&nbsp;měsíčky, tak ji&nbsp;osouložím tak za&nbsp;dva tři dny&nbsp;– moc se&nbsp;na&nbsp;to&nbsp;těší… V&nbsp;září pojedeme do&nbsp;Istanbulu, ona je&nbsp;totiž specialistka na&nbsp;zapomenutý kurdský a&nbsp;kavkazský nářečí. Zná tam spoustu lidí a&nbsp;všude nás ubytujou v&nbsp;domácnostech univerzitních profesorů a&nbsp;docentů. Jeden ředitel muzea pro nás nechal připravit svůj víkendovej dům někde u&nbsp;moře… Jo. Tady to&nbsp;je&nbsp;na&nbsp;dobrý cestě… Zejtra je&nbsp;neděle, tak mě&nbsp;vede ukázat tátovi.“</span></p>
          <p class="chunk" data-nb-ref-number="136" data-nb-words="72" data-nb-chars="528"><span class="idea" data-nb-ref-number="136" id="idea136" data-nb-words="72" data-nb-chars="528">Mrazí mě&nbsp;při těch banálně pronášených, lehce veselých větách… Netuší úplně přesně, ke&nbsp;komu jsem ho&nbsp;vyslal&nbsp;– spoléhaje se&nbsp;na&nbsp;jeho odbornou, profesionální strukturu (v&nbsp;Bohnicích pracoval, vedl hromadné terapeutické skupiny psychicky narušených kriminálních delikventů, jeho pomocníkem byl inteligentní vrah Straka&nbsp;– neformální autorita mezi pacienty). Zároveň jsem oprávněně doufal, že&nbsp;se&nbsp;při své psychopatické hypersexualitě dokáže (při své inteligenci a&nbsp;kultivovaném způsobu chování) seznámit se&nbsp;stárnoucí dcerou mého&nbsp;– objekta.</span></p>
          <p class="chunk" data-nb-ref-number="137" data-nb-words="54" data-nb-chars="348"><span class="idea" data-nb-ref-number="137" id="idea137" data-nb-words="54" data-nb-chars="348">Náhlý poryv živočišného strachu a&nbsp;úzkosti z&nbsp;nadcházející akce mě&nbsp;odehnaly na&nbsp;toaletu. Blahořečil jsem v&nbsp;té chvíli pozdní pusté hodině a&nbsp;hlukové kulise herních automatů. Vysral jsem snad Empire State Building, opakovaně řvalo splachovadlo. Štětkou jsem pěchoval, rozbíjel tuhá hovna a&nbsp;cpal je&nbsp;do&nbsp;záchodového otvoru… Byl to&nbsp;boj svatého Jiří s&nbsp;drakem.</span></p>
        </section>
        <section>
          <p class="chunk" data-nb-ref-number="138" data-nb-words="87" data-nb-chars="608"><span class="idea" data-nb-ref-number="138" id="idea138" data-nb-words="87" data-nb-chars="608">Hlavní důvod, proč jsem ho&nbsp;angažoval (musel jsem nalákat jeho zvídavou mysl&nbsp;– zainteresovat ho&nbsp;na&nbsp;„výzkumu změněných stavů vědomí u&nbsp;nemocných v&nbsp;terminálním stadiu“, požádal jsem ho, aby též zhodnotil míru zasažení kognitivních, tedy poznávacích funkcí mozku při paliativní medikaci opiáty)… skutečný záměr byl: proniknout k&nbsp;nemocnému, popř. do&nbsp;jeho okolí&nbsp;– rodina, známí atd. Krycí legenda&nbsp;– v&nbsp;podstatě žádná, využít skutečné odborné psychologovo vzdělání. Jedná se&nbsp;o&nbsp;výzkum, součást připravované publikace, všechny výsledky budou kvantifikovány do&nbsp;tabulek a&nbsp;grafů, případné kazuistiky budou přísně anonymní.</span></p>
          <p class="chunk" data-nb-ref-number="139" data-nb-words="27" data-nb-chars="158"><span class="idea" data-nb-ref-number="139" id="idea139" data-nb-words="27" data-nb-chars="158">Všechny rozhovory měl psycholog za&nbsp;úkol tajně nahrávat, pokud se&nbsp;mu&nbsp;podaří udělat pár fotek nebo video, bude to&nbsp;fajn&nbsp;– klíčový je&nbsp;ale kvalitní zvukový záznam.</span></p>
          <p class="chunk" data-nb-ref-number="140" data-nb-words="28" data-nb-chars="197"><span class="idea" data-nb-ref-number="140" id="idea140" data-nb-words="28" data-nb-chars="197">Připravil jsem Pavlovi několik otázek, které měl zakomponovat do&nbsp;soupisu svých dotazů… Veškerou produkci jeho „sólové akce“ mu&nbsp;přenechám, pouze si&nbsp;zkopíruju audionahrávku. To&nbsp;je&nbsp;v&nbsp;podstatě všechno.</span></p>
          <p class="chunk" data-nb-ref-number="141" data-nb-words="45" data-nb-chars="270"><span class="idea" data-nb-ref-number="141" id="idea141" data-nb-words="45" data-nb-chars="270">Okolnost, že&nbsp;by&nbsp;psycholog dokázal navázat blízký kontakt s&nbsp;dcerou nemocného plukovníka, byl bonus, v&nbsp;který jsem si&nbsp;nedovolil doufat. V&nbsp;podstatě jsem ani nevěděl, jestli nějaké děti má… byl tu&nbsp;pouhý předpoklad&nbsp;– v&nbsp;osobním spise z&nbsp;osmdesátých let má&nbsp;uvedeno, že&nbsp;je&nbsp;ženatý.</span></p>
          <p class="chunk" data-nb-ref-number="142" data-nb-words="166" data-nb-chars="1004"><span class="idea" data-nb-ref-number="142" id="idea142" data-nb-words="166" data-nb-chars="1004">Kladně zde určitě zapůsobila též okolnost, že&nbsp;Pavel má&nbsp;rád o&nbsp;něco starší ženy, než je&nbsp;on&nbsp;sám. S&nbsp;postupujícím věkem, kdy už&nbsp;překročil čtyřicítku, vyhledává pro nedostatek „vhodného materiálu“ mladší dívky, které ovšem vykazují životní zběhlost, zkušenost s&nbsp;muži, a&nbsp;zároveň nejsou poničené (v&nbsp;morálně-etickém slova smyslu)… Jeden z&nbsp;jeho posledních objevů je&nbsp;dívka s&nbsp;orientálními rysy ve&nbsp;tváři, se&nbsp;zelenýma očima a&nbsp;havraními vlasy. Má&nbsp;doma ochočené potkany a&nbsp;nabídla mu, že&nbsp;pokud chce, udělá mu&nbsp;to&nbsp;umělým penisem. (Vyprávěla též, jak v&nbsp;patnácti, když přišla do&nbsp;Prahy, seznámila se&nbsp;s&nbsp;nějakým profesorem matematiky. Platil jí&nbsp;pravidelné částky a&nbsp;za to&nbsp;požadoval, aby s&nbsp;ním jezdila za&nbsp;město do&nbsp;lesů. Zde, v&nbsp;odlehlých místech brdských vojenských prostorů&nbsp;– kde v&nbsp;hlubokých údolích, uprostřed vysloužilé armádní techniky a&nbsp;pustých betonových bunkrů žije tak výr velký a&nbsp;černý čáp&nbsp;– zde ho&nbsp;přivazovala za&nbsp;úd&nbsp;ke&nbsp;stromům a&nbsp;ponižovala ho. Prý byl velmi spokojený a&nbsp;moc se&nbsp;mu&nbsp;to&nbsp;líbilo. Byl to&nbsp;plachý a&nbsp;jemný člověk.)</span></p>
        </section>
        <section>
          <p class="chunk" data-nb-ref-number="143" data-nb-words="34" data-nb-chars="204"><span class="idea" data-nb-ref-number="143" id="idea143" data-nb-words="34" data-nb-chars="204">Do&nbsp;herny teď přišla hlučná společnost mladých lidí. Veselí mladíci a&nbsp;dívky se&nbsp;usadili u&nbsp;několika k&nbsp;sobě sražených stolků, ospalá barmanka se&nbsp;probudila za&nbsp;pultem a&nbsp;začala točit piva a&nbsp;nalévat sklenky vína.</span></p>
          <p class="chunk" data-nb-ref-number="144" data-nb-words="15" data-nb-chars="113"><span class="idea" data-nb-ref-number="144" id="idea144" data-nb-words="15" data-nb-chars="113">V&nbsp;podstatě jsem ten rambajs uvítal, spolu s&nbsp;bezprizornými herními automaty vznikla neproniknutelná zvuková stěna.</span></p>
          <p class="chunk" data-nb-ref-number="145" data-nb-words="111" data-nb-chars="736"><span class="idea" data-nb-ref-number="145" id="idea145" data-nb-words="111" data-nb-chars="736">Probíráme s&nbsp;Pavlem ještě pár provozních detailů. Nabádám ho, ať&nbsp;vztah se&nbsp;stárnoucí slečnou udržuje ještě nějakou dobu. S&nbsp;přehledem mi&nbsp;oznamuje, že&nbsp;tuhle dámu si&nbsp;chce vychutnat, je&nbsp;mu&nbsp;sympatická a&nbsp;intelektuálně podnětná… Její samotářská, bezdětná duše, která našla v&nbsp;Pavlovi partnera, dítě a&nbsp;svým způsobem i&nbsp;náhradu za&nbsp;odcházejícího otce, její vyzařující opravdovost ho&nbsp;natolik zaujaly&nbsp;– že&nbsp;ji&nbsp;podrobí „hloubkovému výzkumu“. (Vlastní emoce jsou pro psychologa P.&nbsp;nekonečná, v&nbsp;tomto životě nepoznatelná záhada. Jejich projevů se&nbsp;jako správný depersonalizovaný psychotik obává a&nbsp;děsí. Nekonečně ho&nbsp;ovšem fascinuje tato dimenze u&nbsp;jiných, jemu nakloněných lidí. „Výzkum“ je&nbsp;v&nbsp;podstatě zástěrka, aby si&nbsp;nemusel uvědomit&nbsp;– že&nbsp;má&nbsp;někoho „rád“.)</span></p>
          <p class="chunk" data-nb-ref-number="146" data-nb-words="63" data-nb-chars="447"><span class="idea" data-nb-ref-number="146" id="idea146" data-nb-words="63" data-nb-chars="447">Současně probíráme další detaily&nbsp;– miniaturizovanou záznamovou techniku má&nbsp;Pavel připravenou, náhradní baterie též. Bude pořizovat záznam na&nbsp;čtyři přístroje (drahé pero v&nbsp;náprsní kapse, hodinky, mobilní telefon a&nbsp;přívěsek na&nbsp;zipu u&nbsp;pouzdra na&nbsp;notebook)… Zdůraznil jsem&nbsp;– ať&nbsp;během „brífinku“ nepoužívá telefon a&nbsp;nepřijímá hovory (vypnout vyzvánění), ať&nbsp;využije každou vteřinu s&nbsp;tím člověkem a&nbsp;nerozptyluje jeho určitě pracně shromážděnou pozornost.</span></p>
          <p class="chunk" data-nb-ref-number="147" data-nb-words="95" data-nb-chars="651"><span class="idea" data-nb-ref-number="147" id="idea147" data-nb-words="95" data-nb-chars="651">Další okolností je&nbsp;podpora mozkové činnosti u&nbsp;člověka, který je&nbsp;„pod práškama“ a&nbsp;ve stavu, kdy má&nbsp;stejnou diagnózu, jakou měl Pavlův otec… Tuhle část opět&nbsp;– takřka hravě vyřešil náhle podivuhodně realistický psycholog Pavel… Jeho bývalý kolega a&nbsp;známý z&nbsp;jedné psychiatrické léčebny, lékař-psychiatr, se&nbsp;stal pro svoji hamižnost&nbsp;– Pavlovým „rukojmím“… Ten, když si&nbsp;jednou obsesivně kontroloval, jaké informace o&nbsp;něm státní správa shromažďuje, využil práva nahlédnout do&nbsp;svého účtu u&nbsp;zdravotní pojišťovny… S&nbsp;překvapením zjistil, že&nbsp;dlouhá léta na&nbsp;něj kolega fakturoval pojišťovně ambulantní psychiatrickou péči. Celková částka vyšplhala do&nbsp;stovek tisíc.</span></p>
          <p class="chunk" data-nb-ref-number="148" data-nb-words="89" data-nb-chars="534"><span class="idea" data-nb-ref-number="148" id="idea148" data-nb-words="89" data-nb-chars="534">Využil této informace, sedl na&nbsp;kolo a&nbsp;udělal si&nbsp;výlet podél Labe do&nbsp;zmíněné léčebny. Ve&nbsp;služebním bytě, pod vysokými starobylými stropy konfrontoval svého kolegu s&nbsp;výpisem ze&nbsp;svého zdravotního účtu… Dotyčný se&nbsp;pod tíhou argumentů přiznal. Byl vzat na&nbsp;milost&nbsp;– ovšem musí čas od&nbsp;času posloužit svou lékařskou erudicí… Pavel se&nbsp;směje: „Řekl jsem mu&nbsp;– až&nbsp;budu chtít spáchat sebevraždu, tak mi&nbsp;namícháš tak silnou směs léků, abych se&nbsp;už&nbsp;nikdy neprobudil! A&nbsp;pro tebe to&nbsp;bude konečné vysvobození z&nbsp;tohodle úvazku… Jsem tvoje černý svědomí.“</span></p>
          <p class="chunk" data-nb-ref-number="149" data-nb-words="66" data-nb-chars="420"><span class="idea" data-nb-ref-number="149" id="idea149" data-nb-words="66" data-nb-chars="420">Snad odborná otrlost, včetně oboustranného poškození vyšších morálních funkcí, sblížila po&nbsp;letech, tahle kriminální událost navrátila k&nbsp;sobě bývalé kolegy… Psycholog se&nbsp;přiznal, že&nbsp;od&nbsp;té&nbsp;doby opakovaně navštívil toho psychiatra a&nbsp;tráví tam noci na&nbsp;služebním pokoji&nbsp;– hrají šachy a&nbsp;diskutují, v&nbsp;podstatě se&nbsp;z&nbsp;těch deprivantů stali kamarádi… Vrací se&nbsp;potom domů po&nbsp;cyklotrasách, putuje na&nbsp;kole krajinou a&nbsp;v&nbsp;hlavě má&nbsp;čisto.</span></p>
          <p class="chunk" data-nb-ref-number="150" data-nb-words="28" data-nb-chars="185"><span class="idea" data-nb-ref-number="150" id="idea150" data-nb-words="28" data-nb-chars="185">Sděluje mi, že&nbsp;absolvoval u&nbsp;lékaře-kamaráda kurz aplikace podkožních injekcí. Po&nbsp;několika zkušebních dávkách destilované vody, které aplikoval sám sobě, to&nbsp;zvládne i&nbsp;za tmy a&nbsp;přes šaty.</span></p>
          <p class="chunk" data-nb-ref-number="151" data-nb-words="21" data-nb-chars="148"><span class="idea" data-nb-ref-number="151" id="idea151" data-nb-words="21" data-nb-chars="148">Dále obdržel krátký návod&nbsp;– kdy a&nbsp;jak aplikovat secatoxin, námelový alkaloid, způsobující dilataci cév, prokrvení mozku a&nbsp;zvýšení mentální aktivity.</span></p>
          <p class="chunk" data-nb-ref-number="152" data-nb-words="47" data-nb-chars="343"><span class="idea" data-nb-ref-number="152" id="idea152" data-nb-words="47" data-nb-chars="343">Dalším podpůrným nástrojem je&nbsp;apomorfin (dopaminový agonista&nbsp;– způsobuje též podporu myšlení, opatrně ovšem při souběhu s&nbsp;vysokými dávkami morfia), zároveň je&nbsp;třeba při aplikaci podat domperidon (proti nevolnosti). Je&nbsp;ale možné, že&nbsp;díky dlouhodobé aplikaci morfia si&nbsp;organismus vypěstoval jistou odolnost proti vedlejším projevům těchto látek.</span></p>
          <p class="chunk" data-nb-ref-number="153" data-nb-words="112" data-nb-chars="697"><span class="idea" data-nb-ref-number="153" id="idea153" data-nb-words="112" data-nb-chars="697">Pavel mi&nbsp;sděluje, že&nbsp;všechny uvedené látky a&nbsp;injekční stříkačky má&nbsp;doma připravené a&nbsp;– jak zjistil při pohledu z&nbsp;čekárny do&nbsp;nemocničního pokoje, je&nbsp;pacient neustále napojen na&nbsp;kapačky… tím pádem je&nbsp;aplikace usnadněna… Zbývá na&nbsp;chvíli odlákat dceru z&nbsp;pokoje nemocného… Přemýšlíme, jak to&nbsp;udělat&nbsp;– nejlepší se&nbsp;jeví možnost přinést dceři květiny, jistě je&nbsp;dá&nbsp;svému otci. Ten možná ale nemá v&nbsp;pokoji vázu. Takže:&nbsp;Pavel prostě přinese velkou kytici, tak velkou&nbsp;– aby se&nbsp;nevešla do&nbsp;běžné vázičky. Poprosí dceru, aby požádala sestřičku o&nbsp;pomoc… Jakmile odejde z&nbsp;pokoje, Pavel aplikuje do&nbsp;infuze příslušné množství látky. Rozhodujeme se&nbsp;pro secatoxin, je&nbsp;méně prudký a&nbsp;nevyvolává nevolnost jako apomorfin.</span></p>
          <p class="chunk" data-nb-ref-number="154" data-nb-words="26" data-nb-chars="177"><span class="idea" data-nb-ref-number="154" id="idea154" data-nb-words="26" data-nb-chars="177">Pavel se&nbsp;chlubí, že&nbsp;zároveň obdržel jako dárek veterinární ane­stetikum ketamin. Má&nbsp;prý podivuhodné účinky a&nbsp;způsobuje&nbsp;– „vystupování z&nbsp;těla“… Tohle zatím ovšem necháme stranou.</span></p>
          <p class="chunk" data-nb-ref-number="155" data-nb-words="216" data-nb-chars="1473"><span class="idea" data-nb-ref-number="155" id="idea155" data-nb-words="216" data-nb-chars="1473">Psycholog mi&nbsp;vypráví, jak jeho kolega nedávno musel řešit událost v&nbsp;jejich léčebně… Někde v&nbsp;regionu se&nbsp;stala dvojnásobná vražda starých manželů. Případ vyvolal pozornost a&nbsp;dokonce byl prezentován v&nbsp;televizi a&nbsp;médiích. Jeden z&nbsp;pacientů léčebny, gay s&nbsp;histrionskými rysy osobnosti, psychotik s&nbsp;maniodepresivním onemocněním&nbsp;– využil chvilkové nepozornosti personálu a&nbsp;dostal se&nbsp;k&nbsp;telefonu na&nbsp;sekretariátu ředitele… Zatelefonoval na&nbsp;policii a&nbsp;přiznal se&nbsp;k&nbsp;té dvojnásobné vraždě. Policie ho&nbsp;odvezla do&nbsp;cely předběžného zadržení. Teprve za&nbsp;pár dní se&nbsp;vysvětlilo, že&nbsp;motivy zločinu neodpovídají osobnosti „podezřelého“, navíc posbíral na&nbsp;uvedenou dobu spolehlivé alibi od&nbsp;ošetřujícího personálu… Když lékař hovořil s&nbsp;příslušným kriminalistou, dozvěděl se, že&nbsp;údajný „vrah“ se&nbsp;choval krajně podivně&nbsp;– při výsleších se&nbsp;neustále dotazoval, zdali nebude „spoután a&nbsp;surově zbit“, a&nbsp;vypadal, že&nbsp;by&nbsp;mu&nbsp;to&nbsp;bylo příjemné. Neustále volal a&nbsp;zakrýval si&nbsp;u&nbsp;toho tvář: „Nebijte mě!“ A&nbsp;opakoval, že&nbsp;se&nbsp;přizná pouze mladému policistovi, kterého zahlédl v&nbsp;pracovně kriminalistů… Rovněž zapůsobilo, když dozorce upozornil na&nbsp;videozáznam z&nbsp;bezpečnostních kamer, které jsou preventivně umístěny v&nbsp;celách předběžného zadržení… Na&nbsp;záznamu bylo vidět, jak maniak prakticky po&nbsp;celou dobu masturbuje a&nbsp;snaží se&nbsp;znehybnit a&nbsp;spoutat. Polohlasem se&nbsp;bránil před vysněnou agresí pohledného „důstojníka“. Šeptal: „Nech mě! Ty&nbsp;nádherný blonďáku!“ Chce být vyslýchán a&nbsp;mučen od&nbsp;krásných mladých mužů v&nbsp;uniformách.</span></p>
        </section>
        <section>
          <p class="chunk" data-nb-ref-number="156" data-nb-words="84" data-nb-chars="470"><span class="idea" data-nb-ref-number="156" id="idea156" data-nb-words="84" data-nb-chars="470">Už&nbsp;máme v&nbsp;teoretické přípravě hotovo, a&nbsp;tak jsme se&nbsp;oba uvolnili. Popíjím pivo a&nbsp;hledím do&nbsp;zrcadla, jak se&nbsp;za&nbsp;mými zády pomalu rozchází společnost veselých mladých lidí. Dvě nebo tři náhle osamělé, zbylé dívky pokukují po&nbsp;Pavlovi, hned toho využívá&nbsp;– vesele zahlaholí, zdali si&nbsp;k&nbsp;nim může přisednout, a&nbsp;už bere své elektronické cigarety a&nbsp;notebook a&nbsp;s&nbsp;celou parádou se&nbsp;přesouvá za&nbsp;nimi… Loučíme se&nbsp;letmo a&nbsp;jen se&nbsp;domlouváme na&nbsp;zítřek, kdy mi&nbsp;dá&nbsp;vědět&nbsp;– jak akce dopadla.</span></p>
          <p class="chunk" data-nb-ref-number="157" data-nb-words="43" data-nb-chars="259"><span class="idea" data-nb-ref-number="157" id="idea157" data-nb-words="43" data-nb-chars="259">Pavel už&nbsp;sedí u&nbsp;dívek a&nbsp;hovoří kultivovaným hlasem. Ony se&nbsp;vesele smějí. Všichni pojednou vypadají&nbsp;– že&nbsp;se&nbsp;znají už&nbsp;léta… Obdivuji jeho myšlenkovou lehkost, tu&nbsp;přelétavost a&nbsp;zároveň schopnost podržet v&nbsp;hlavě všechna fakta… Asi v&nbsp;tom bude jeho „šachová“ hlava.</span></p>
          <p class="chunk" data-nb-ref-number="158" data-nb-words="44" data-nb-chars="284"><span class="idea" data-nb-ref-number="158" id="idea158" data-nb-words="44" data-nb-chars="284">V&nbsp;mozku přesýpám těžký štěrk obav a&nbsp;možných komplikací. Mám pocit, že&nbsp;vážím půl tuny… Pořád je&nbsp;možné, že&nbsp;touhle aktivitou přivoláme na&nbsp;sebe nežádoucí pozornost. Hrozba je&nbsp;velmi reálná a&nbsp;nepříjemně neurčitá… Protože úder by&nbsp;přišel z&nbsp;netušeného směru. Potichu, bez sebemenšího varování.</span></p>
          <p class="chunk" data-nb-ref-number="159" data-nb-words="13" data-nb-chars="60"><span class="idea" data-nb-ref-number="159" id="idea159" data-nb-words="13" data-nb-chars="60">Dopíjím pivo a&nbsp;platím u&nbsp;baru. Jdu do&nbsp;tmy… Do&nbsp;ulic! Do&nbsp;ticha!</span></p>
        </section>
        <section>
          <p class="chunk" data-nb-ref-number="160" data-nb-words="56" data-nb-chars="320"><span class="idea" data-nb-ref-number="160" id="idea160" data-nb-words="56" data-nb-chars="320">Stojím na&nbsp;nároží ulic, pár stovek metrů od&nbsp;svého bytu. Hledím na&nbsp;spící průčelí domů, celý blok budov sní. Jen dvě okna svítí. Jsou čtyři hodiny&nbsp;– je&nbsp;ponurá hluboká tma… ale ten uhlový pytel na&nbsp;východě prosakuje zelenavou modří. Pomalu začíná svítat a&nbsp;někdo&nbsp;– silueta, člověk v&nbsp;dálce, na&nbsp;zastávce autobusu, jede do&nbsp;práce.</span></p>
          <p class="chunk" data-nb-ref-number="161" data-nb-words="88" data-nb-chars="529"><span class="idea" data-nb-ref-number="161" id="idea161" data-nb-words="88" data-nb-chars="529">Hledám očima okno, za&nbsp;nímž přebývá elektronický dědek… Vždy když čas od&nbsp;času kráčím hluboko v&nbsp;noci, podívám se, zdali žije ten stařec se&nbsp;zkřivenými prsty, s&nbsp;hodným hlasem a&nbsp;bystrou hlavou… Okno bývá v&nbsp;tuto dobu zatažené těžkým závěsem, ale vpravo dole, kde je&nbsp;bambusová hůl, s&nbsp;níž si&nbsp;pomáhá při zatahování… za&nbsp;dlouhá léta prodřela látku a&nbsp;prosvítá tam cípek matného světla… Děd do&nbsp;rána sedává v&nbsp;šeru, malá lampička na&nbsp;pracovním stole svítí na&nbsp;klávesnice počítačů, monitory a&nbsp;velká plazmová obrazovka plní pokoj barevnými přeludy.</span></p>
          <p class="chunk" data-nb-ref-number="162" data-nb-words="44" data-nb-chars="247"><span class="idea" data-nb-ref-number="162" id="idea162" data-nb-words="44" data-nb-chars="247">Hledím na&nbsp;spící, slepé průčelí domů, a&nbsp;to okno, kde každou noc, až&nbsp;do&nbsp;svítání se&nbsp;mihotal matný, nenápadný odraz života… to&nbsp;okno je&nbsp;mrtvé… Ještě si&nbsp;ověřuji podle talířů satelitních antén, že&nbsp;jsem se&nbsp;nespletl&nbsp;– děda jich má&nbsp;okolo okna celou baterii.</span></p>
          <p class="chunk" data-nb-ref-number="163" data-nb-words="32" data-nb-chars="189"><span class="idea" data-nb-ref-number="163" id="idea163" data-nb-words="32" data-nb-chars="189">Ne, okno je&nbsp;mrtvé, závěsy jsou pryč, a&nbsp;dokonce jsou křídla oken otevřená dokořán a&nbsp;pustá, holá místnost zírá do&nbsp;noci. Světla po­ulič­ních lamp kreslí po&nbsp;nahém stropě šedavé stíny a&nbsp;odlesky.</span></p>
          <p class="chunk" data-nb-ref-number="164" data-nb-words="53" data-nb-chars="315"><span class="idea" data-nb-ref-number="164" id="idea164" data-nb-words="53" data-nb-chars="315">Děda umřel! Poslední, co&nbsp;vím, když mi&nbsp;telefonoval zhruba před měsícem&nbsp;– že&nbsp;mu&nbsp;zemřela jeho psice Evička, měla nádorové onemocnění. Chodil k&nbsp;ní zvěrolékař a&nbsp;dával jí&nbsp;injekce. Jednou v&nbsp;noci se&nbsp;vztyčila na&nbsp;pelíšku, zavyla silným hlasem&nbsp;– rozloučila se&nbsp;tak se&nbsp;stařičkým vůdcem jejich dvoučlenné smečky, a&nbsp;odešla z&nbsp;těla.</span></p>
        </section>
        <section>
          <p class="chunk" data-nb-ref-number="165" data-nb-words="52" data-nb-chars="307"><span class="idea" data-nb-ref-number="165" id="idea165" data-nb-words="52" data-nb-chars="307">Stojím na&nbsp;nároží ulic, jitřní chlad od&nbsp;řeky táhne podél teplých, létem rozehřátých zdí a&nbsp;protéká přes široká prostranství. Hledím na&nbsp;to&nbsp;otevřené, za&nbsp;dědova života nikdy neumyté a&nbsp;vždy pevně zavřené okno (větral vždy oknem z&nbsp;ložnice, které vede do&nbsp;dvora, do&nbsp;parčíku&nbsp;– koruny lip mu&nbsp;sahaly takřka do&nbsp;postele).</span></p>
          <p class="chunk" data-nb-ref-number="166" data-nb-words="74" data-nb-chars="531"><span class="idea" data-nb-ref-number="166" id="idea166" data-nb-words="74" data-nb-chars="531">Děda odešel ze&nbsp;života… Někdo jiný odstranil závěsy, odvezl nebo rozřezal šedesátiletou mandarinku, která vyplňovala jeho pracovnu, a&nbsp;on tak sedával uprostřed větví, lesklých lístků a&nbsp;filigránských oranžových plodů… Někdo odvezl stěnu plnou elektroniky a&nbsp;výkonných počítačů, kilometry drátů… Někdo vyházel do&nbsp;kontejneru léty vyšisované kurýrní pytle s&nbsp;diplomatickou korespondencí z&nbsp;šedesátých let, kterou už&nbsp;nikdo a&nbsp;nikdy nebude číst&nbsp;– i&nbsp;když možná by&nbsp;přinesla leccos zajímavého badatelům zkoumajícím politické a&nbsp;mezinárodní dějiny.</span></p>
          <p class="chunk" data-nb-ref-number="167" data-nb-words="20" data-nb-chars="92"><span class="idea" data-nb-ref-number="167" id="idea167" data-nb-words="20" data-nb-chars="92">Je&nbsp;mi&nbsp;zima, otřásl jsem se. Pustý a&nbsp;holý pokoj hledí do&nbsp;tmy a&nbsp;vypadá jak oční důlek v&nbsp;lebce.</span></p>
        </section>
        <section>
          <p class="chunk" data-nb-ref-number="168" data-nb-words="30" data-nb-chars="164"><span class="idea" data-nb-ref-number="168" id="idea168" data-nb-words="30" data-nb-chars="164">Spal jsem takřka celý den. Odpoledne&nbsp;– když slunce obešlo dům a&nbsp;oknem mi&nbsp;začalo svítit do&nbsp;postele… teprve tehdy jsem vstal a&nbsp;se zalepenýma očima se&nbsp;ploužil po&nbsp;bytě.</span></p>
          <p class="chunk" data-nb-ref-number="169" data-nb-words="105" data-nb-chars="654"><span class="idea" data-nb-ref-number="169" id="idea169" data-nb-words="105" data-nb-chars="654">Venku na&nbsp;ulici rozvláčně rozmlouvali bezdomovci, každý opřený o&nbsp;svůj dětský kočárek, kterým svážejí železný šrot do&nbsp;výkupny sběrných surovin. O&nbsp;kus dál, u&nbsp;betonové zdi se&nbsp;povaluje na&nbsp;sluníčku mladší opilec, skřehotavě se&nbsp;dožaduje cigarety a&nbsp;chce se&nbsp;napít z&nbsp;plastové lahve vína, kterou drží v&nbsp;ruce jeho starší companero. Ten má&nbsp;husté strniště a&nbsp;vyrudlou golfovou čapku naraženou na&nbsp;hlavě. Zpod ní&nbsp;vykukuje jen špička dlouhého nosu a&nbsp;neholená brada… „Bání“ statečně z&nbsp;cigarety a&nbsp;nevzrušeně pozoruje hlasité protesty opilého skotáka. Občas se&nbsp;napije z&nbsp;lahve a&nbsp;vyvolá tak další citovou bouři u&nbsp;zpitého, hulákajícího mamlase. Zavírám okno a&nbsp;jdu si&nbsp;vařit kafe.</span></p>
          <p class="chunk" data-nb-ref-number="170" data-nb-words="54" data-nb-chars="277"><span class="idea" data-nb-ref-number="170" id="idea170" data-nb-words="54" data-nb-chars="277">Než se&nbsp;uvedu do&nbsp;bdělého stavu, tak mi&nbsp;to&nbsp;i&nbsp;se sprchou a&nbsp;dumkou na&nbsp;hajzlu trvá dobré dvě hodiny… Je&nbsp;půl šesté, někdy po&nbsp;deváté zajdu do&nbsp;jedné internetové herny. Pokud vše dopadlo, jak mělo, tak dnes večer dostanu to, co&nbsp;jsem si&nbsp;tak přál&nbsp;– plod ze&nbsp;stromu poznání dobrého i&nbsp;zlého…</span></p>
        </section>
        <section>
          <p class="chunk" data-nb-ref-number="171" data-nb-words="55" data-nb-chars="323"><span class="idea" data-nb-ref-number="171" id="idea171" data-nb-words="55" data-nb-chars="323">Podařilo se! Ve&nbsp;21.15 jsem se&nbsp;napojil v&nbsp;herně na&nbsp;svoji e-mailovou „čistou“ schránku a&nbsp;stáhl balík souborů. Bylo to&nbsp;hotové za&nbsp;pár vteřin. Fleška mě&nbsp;hřeje v&nbsp;ruce, je&nbsp;nacucaná jak zralý lusk. Úplně cítím ty&nbsp;zelené, šťavnaté megabity… Aby se&nbsp;neřeklo, ještě chvíli brouzdám po&nbsp;síti a&nbsp;čtu si&nbsp;titulní stránky internetových deníků…</span></p>
        </section>
        <section>
          <p class="chunk" data-nb-ref-number="172" data-nb-words="257" data-nb-chars="1605"><span class="idea" data-nb-ref-number="172" id="idea172" data-nb-words="257" data-nb-chars="1605">Je&nbsp;noc a&nbsp;mám sluchátka na&nbsp;uších. Káva mi&nbsp;dávno vystydla a&nbsp;já přehrávám záznam hovoru u&nbsp;jednoho nemocničního lůžka… Nejprve je&nbsp;slyšet kroky na&nbsp;chodbě, rozléhající se&nbsp;ženské hlasy, takhle zřetelně hovoří ve&nbsp;zdravotnických zařízeních pouze zaměstnanci. Pacienti a&nbsp;ještě více jejich zaražení, opatrní příbuzní&nbsp;– ti&nbsp;mluví polohlasem… Do&nbsp;hovorů se&nbsp;ozývá hlas Pavla a&nbsp;nějaká žena mu&nbsp;odpovídá (úplně to&nbsp;vidím, zvuky se&nbsp;mi&nbsp;formují do&nbsp;obrazů)… Teď&nbsp;– zaťukání na&nbsp;dveře. Ahój, táto, jak se&nbsp;ti&nbsp;daří… To&nbsp;je&nbsp;dobře… tady bych ti&nbsp;chtěla představit Pavla… Víš? Jak jsem ti&nbsp;říkala, že… Ženský hlas přehlušilo nesnesitelné šustění celofánu a&nbsp;Pavlův hlas mumlá: Tady jsem vám přines, vlastně vám oboum. Ženský smích. Nějaký hluboký, lehce zkreslený, dušný hlas říká: Tak řekni sestře, já&nbsp;tu&nbsp;nic na&nbsp;to&nbsp;nemám&nbsp;– jedině snad bažanta. Smích obou mužů. Prosim tě, tati, šťastně protestuje dcera; je&nbsp;ráda, že&nbsp;otec je&nbsp;při smyslech a&nbsp;dokonce žertuje… Psychologův hlas: Tak snad, já&nbsp;jsem Pavel… Nejasné starochovo zamumlání&nbsp;– vrzání gumových podrážek, zřejmě Pavel přistoupil a&nbsp;podávají si&nbsp;ruce. Můžu trochu pootevřít okno? Venku je&nbsp;docela příjemný, teplý vzduch. To&nbsp;se&nbsp;ptá Pavel. Odkašlání a&nbsp;něco jako mlčenlivý souhlas. Pavel otvírá okno&nbsp;– pak je&nbsp;nesnesitelně dlouhý okamžik, kdy je&nbsp;slyšet, jak šátrá v&nbsp;náprsní kapse po&nbsp;připravené injekční stříkačce. Zvuková kulisa je&nbsp;vyplněná nejasnými zvuky, Pavlovým dechem a&nbsp;chrčivou námahou starce, který jakoby každé nadechnutí musí nejprve opatřit rozpěrou. Venku je&nbsp;krásně, ten srpen se&nbsp;letos podařil, povídá Pavel a&nbsp;podle rachtání poblíž mikrofonu zasouvá použitou stříkačku zpátky do&nbsp;kapsy.</span></p>
          <p class="chunk" data-nb-ref-number="173" data-nb-words="27" data-nb-chars="168"><span class="idea" data-nb-ref-number="173" id="idea173" data-nb-words="27" data-nb-chars="168">Na&nbsp;tuhle poznámku nemohl čekat od&nbsp;starocha na&nbsp;smrtelné posteli žádnou smysluplnou odpověď. Jeho se&nbsp;počasí už&nbsp;vůbec netýkalo. Byl tak říkajíc už&nbsp;jednou nohou „na cestě“.</span></p>
          <p class="chunk" data-nb-ref-number="174" data-nb-words="120" data-nb-chars="739"><span class="idea" data-nb-ref-number="174" id="idea174" data-nb-words="120" data-nb-chars="739">Rozpačité ticho naštěstí přerušil návrat dcery. Opravdu jí&nbsp;sestřička půjčila nějakou nádobu. Oznamuje to&nbsp;radostně, možná až&nbsp;příliš… ale za&nbsp;to&nbsp;asi můžou její rozpaky a&nbsp;zároveň radost, že&nbsp;je&nbsp;tu&nbsp;s&nbsp;pohledným, sympatickým mužem… Dlouhé minuty se&nbsp;odehrává hovor o&nbsp;všem a&nbsp;o&nbsp;ničem. Dialog vedou hlavně Pavel a&nbsp;plukovníkova dcera… Stařec se&nbsp;jen občas přidá hlubokým chraplavým hlasem&nbsp;– zřetelně je&nbsp;slyšet, jak má&nbsp;střídavě své „světlé“ chvilky, kdy mu&nbsp;jasná mysl zableskne v&nbsp;odpovědích a&nbsp;replikách&nbsp;– a&nbsp;hluchá místa, kdy ztrácí nit… Zřejmě v&nbsp;organismu probíhá distribuce morfia na&nbsp;opiátových receptorech v&nbsp;nervovém systému. Jeho tělo&nbsp;– a&nbsp;do něj vrostlá rakovina, metabolizují a&nbsp;štěpí tuto látku, aby se&nbsp;vyrovnala hladina na&nbsp;běžné hodnoty v&nbsp;organismu.</span></p>
          <p class="chunk" data-nb-ref-number="175" data-nb-words="94" data-nb-chars="527"><span class="idea" data-nb-ref-number="175" id="idea175" data-nb-words="94" data-nb-chars="527">Teď slyším, jak bouchly dveře a&nbsp;jasný hlas sestry povídá: Ták, dobrý den. Maáte návštěvu, že? Tak já&nbsp;vám jen přidám léky do&nbsp;infuze a&nbsp;zase poběžím… Ano… Tatínek je&nbsp;milý, samozřejmě… Žádné ovoce mu&nbsp;nosit nemusíte… ale jak se&nbsp;vám chce… Možná snad banány, to&nbsp;víte, mají tu&nbsp;vlákninu, a&nbsp;když je&nbsp;zde toho pohybu málo… Ano, na&nbsp;trávení… Podpora zažívacího traktu… Ale to&nbsp;dostane pán i&nbsp;od nás, pravidelně k&nbsp;snídani mají pacienti i&nbsp;ovoce… Ták. A&nbsp;já běžím, kdybyste cokoli potřeboval, tak zazvoňte… Cink, cink! Smích a&nbsp;slova díků od&nbsp;dcery.</span></p>
          <p class="chunk" data-nb-ref-number="176" data-nb-words="76" data-nb-chars="455"><span class="idea" data-nb-ref-number="176" id="idea176" data-nb-words="76" data-nb-chars="455">Opět prodleva vyplněná dotazy otce, pronášené slabým, dušným hlasem. Ptá se&nbsp;Pavla na&nbsp;profesi, a&nbsp;když dostane odpověď, spokojeně hekne: To&nbsp;je&nbsp;dobře. Dlouhé minuty jsou vyplněny dotazy dcery na&nbsp;pohodlí otce&nbsp;– je&nbsp;slyšet, že&nbsp;se&nbsp;ptá, aby především uspokojila vlastní úzkost… Je&nbsp;evidentně na&nbsp;otce vázaná. Matka před lety umřela a&nbsp;ona se&nbsp;nikdy nevdala, starala se&nbsp;otci o&nbsp;domácnost&nbsp;– Pavel mi&nbsp;o&nbsp;ní pověděl, že&nbsp;měla dlouholetá přátelství se&nbsp;staršími ženatými muži.</span></p>
          <p class="chunk" data-nb-ref-number="177" data-nb-words="48" data-nb-chars="296"><span class="idea" data-nb-ref-number="177" id="idea177" data-nb-words="48" data-nb-chars="296">Teď registruji, že&nbsp;se&nbsp;s&nbsp;plukovníkem stala jistá změna… Jako by&nbsp;se&nbsp;probudil z&nbsp;dlouhého spánku, pořádně si&nbsp;odkašlal&nbsp;– a&nbsp;pojednou silným hlasem požádal svou dceru, ať&nbsp;mu&nbsp;srovná polštář a&nbsp;podá kelímek, má&nbsp;tam zubní protézu… Zároveň se&nbsp;ozvalo elektrické hučení, zřejmě stiskl ovladač polohování lůžka.</span></p>
          <p class="chunk" data-nb-ref-number="178" data-nb-words="103" data-nb-chars="657"><span class="idea" data-nb-ref-number="178" id="idea178" data-nb-words="103" data-nb-chars="657">Dcera reaguje šťastně a&nbsp;zároveň polekaně, takhle agilního ho&nbsp;nezažila již řadu měsíců (možná se&nbsp;projevil účinek toho námelového alkaloidu)… Doufám, že&nbsp;se&nbsp;to&nbsp;nebude „tlouct“ s&nbsp;morfiem… Je&nbsp;dojemné, jak se&nbsp;dcera snaží otci posloužit a&nbsp;zároveň se&nbsp;ukázat před svým nápadníkem&nbsp;– jak je&nbsp;zdatná ošetřovatelka. Podle toho, jak ji&nbsp;otec láskyplně peskuje, je&nbsp;znát, že&nbsp;jsou šťastní oba… Táta je&nbsp;rád, že&nbsp;má&nbsp;holka zastání. Konečně si&nbsp;přivedla mladýho chlapa. Ten zástup plesnivejch dědků (určitě si&nbsp;je&nbsp;všechny prolustroval) plukovníka nepochybně sral, evidentně ty&nbsp;sebestředný „bonvivány“ nesnášel&nbsp;– ale nechtěl holce bránit ve&nbsp;štěstí… Teď má&nbsp;vedle sebe skutečnýho samce.</span></p>
          <p class="chunk" data-nb-ref-number="179" data-nb-words="40" data-nb-chars="246"><span class="idea" data-nb-ref-number="179" id="idea179" data-nb-words="40" data-nb-chars="246">Všechno bylo poznat z&nbsp;toho nesnesitelně jasného, hlubokého hlasu. Je&nbsp;to&nbsp;zajímavé&nbsp;– takhle „naslepo“, podle sluchu, se&nbsp;dostanete člověku do&nbsp;duše. U&nbsp;filmu a&nbsp;fotografie to&nbsp;je&nbsp;mnohem těžší&nbsp;– tam jsou celé strategie iluzí a&nbsp;falešných úskoků… Herectví.</span></p>
          <p class="chunk" data-nb-ref-number="180" data-nb-words="63" data-nb-chars="374"><span class="idea" data-nb-ref-number="180" id="idea180" data-nb-words="63" data-nb-chars="374">Pavel najednou začal šustit nějakými papíry, mumlá něco o&nbsp;dotazníku a&nbsp;já jsem úplně zmrznul&nbsp;– uhodilo mě&nbsp;to&nbsp;do&nbsp;uší! Kurva! Šel na&nbsp;to&nbsp;moc rychle, dohodli jsme se, že&nbsp;nejdřív požádá tu&nbsp;ženskou, aby tátovi řekla, že&nbsp;Pavel je&nbsp;psycholog a&nbsp;připravuje odbornou knihu a&nbsp;potřeboval by&nbsp;vyplnit testovací formulář, že&nbsp;to&nbsp;je&nbsp;všechno ne­osobní, anonymní… Měla zmírnit ten přechod! Kurva!</span></p>
          <p class="chunk" data-nb-ref-number="181" data-nb-words="126" data-nb-chars="746"><span class="idea" data-nb-ref-number="181" id="idea181" data-nb-words="126" data-nb-chars="746">To&nbsp;ledové ticho, které se&nbsp;rozhostilo v&nbsp;pokoji, mně úplně srazilo sluchátka z&nbsp;uší… Je&nbsp;to&nbsp;v&nbsp;prdeli! Do&nbsp;hajzlu! Teď už&nbsp;určitě žhaví telefony, volá svým bývalým podřízeným, kteří dnes sedí na&nbsp;nejvyšších místech ve&nbsp;státní správě, ve&nbsp;správních radách velkých firem&nbsp;– a&nbsp;co je&nbsp;nejhorší, učil celou smečku mladých důstojníků v&nbsp;„rozvědné“ třídě na&nbsp;Fakultě Státní bezpečnosti na&nbsp;Vysoké škole SNB, a&nbsp;dokonce měl ročníky ještě po&nbsp;roce 1990. Někteří z&nbsp;nich mají moskevské kurzy při Institutu cizích jazyků, sedí dnes v&nbsp;Bruselu a&nbsp;Lucemburku, a&nbsp;další zas&nbsp;– mladí vlčáci, mají dnes velké bezpečnostní agentury, do&nbsp;kterých odešly všechny ty&nbsp;vyhozené kádry z&nbsp;tzv. II. správy, mlátiči a&nbsp;drtiči koulí, fackovací komanda… Jestli je&nbsp;na&nbsp;nás poštve… tak je&nbsp;se&nbsp;vším konec.</span></p>
          <p class="chunk" data-nb-ref-number="182" data-nb-words="155" data-nb-chars="906"><span class="idea" data-nb-ref-number="182" id="idea182" data-nb-words="155" data-nb-chars="906">Nevydržel jsem to&nbsp;napětí, tenhle kalich hořkosti musím vypít až&nbsp;do&nbsp;dna. Usedám k&nbsp;monitoru a&nbsp;pouštím zvukový záznam… Ženský hlas cosi povídá, komentuje vzor na&nbsp;látce závěsů nebo co… Oba muži však mlčí a&nbsp;to ticho je&nbsp;hrozivé. Pojednou promluví otec a&nbsp;jako by&nbsp;hovořila nějaká další, doposud mlčící osoba. Předoucím, mazlivě tenounkým hlasem přelaskavě požádal svou dceru, aby se&nbsp;šla projít po&nbsp;areálu, aby si&nbsp;dala kávu u&nbsp;automatu a&nbsp;sedla si&nbsp;na&nbsp;dvacet minut v&nbsp;parčíku za&nbsp;centrální budovou: Ilonko, buď tak laskavá. My&nbsp;si&nbsp;tady s&nbsp;panem magistrem popovídáme o&nbsp;tom jeho vědeckém záměru. Určitě by&nbsp;ses nudila a&nbsp;já chci, abys byla spokojená a&nbsp;šťastná. Jsme dva chlapi a&nbsp;chceme si&nbsp;„po chlapsku“ popovídat… Ještě by&nbsp;ses na&nbsp;mě&nbsp;– ty&nbsp;mrško, něco dozvěděla! Úplně vidím, jak jí&nbsp;laškovně pohrozil prstem… Smích všech zúčastněných. Dcera je&nbsp;uvolněná, blaze nevědomá. Ještě pár vět mezi otcem a&nbsp;dcerou, a&nbsp;konečně klapnou dveře.</span></p>
          <p class="chunk" data-nb-ref-number="183" data-nb-words="503" data-nb-chars="2756"><span class="idea" data-nb-ref-number="183" id="idea183" data-nb-words="503" data-nb-chars="2756">Zřetelný, hrubý hlas povídá: Chceš kouřit? Jen si&nbsp;zakuř. Já&nbsp;mám zakázaný všechno&nbsp;– ale za&nbsp;pár tejdnů stejně chcípnu, tak si&nbsp;taky dám. Dej mi&nbsp;jednu… Co&nbsp;to&nbsp;je? Si&nbsp;ze&nbsp;mě&nbsp;děláš prdel? Elektronická cigareta? No&nbsp;to&nbsp;sem rád, že&nbsp;už&nbsp;umřu&nbsp;– nakonec budete všichni šukat s&nbsp;elektronickejma ovcema&nbsp;– buzeranti mladý… Hergot… ale voní to&nbsp;pěkně! Hele, jak to&nbsp;modře svítí! Jo, a&nbsp;teď mám jako šlukovat? Ticho, chrastivý výdech… Ááách! Balada… Mám si&nbsp;ji&nbsp;nechat? Tak dík. Stejně ti&nbsp;ji&nbsp;brzo vrátím&nbsp;– budu na&nbsp;tebe pamatovat v&nbsp;závěti, v&nbsp;pozůstalostním řízení. Chrchlání… Co? Dobíječku na&nbsp;baterky a&nbsp;náhradní náplně? Přines, když chceš… Ale to&nbsp;si&nbsp;pamatuj, mě&nbsp;neuplatíš&nbsp;– ty&nbsp;parchante! Zahleněný smích, kašel&nbsp;– plivanec, evidentní odlehnutí, spokojenost v&nbsp;hlase… Pavlův nesmělý vysvětlující projev… Na&nbsp;to&nbsp;se&nbsp;vyser! Kdo tě&nbsp;za&nbsp;mnou poslal? Ty&nbsp;sám&nbsp;– a&nbsp;co chceš vědět? Co? Kuňkání, zadrhávání, Pavel je&nbsp;v&nbsp;hluboké defenzivě. To&nbsp;nemáš z&nbsp;vlastní hlavy, když mi&nbsp;to&nbsp;musíš číst z&nbsp;papíru… A&nbsp;vždyť je&nbsp;to&nbsp;jedno, do&nbsp;prdele&nbsp;– za&nbsp;chvíli chcípnu, já&nbsp;se&nbsp;můžu dneska na&nbsp;každýho vysrat… Je&nbsp;ti&nbsp;jasný, že&nbsp;se&nbsp;s&nbsp;tebou bavím jedině proto, že&nbsp;nechci, aby moje holka byla nešťastná a&nbsp;řvala doma sama na&nbsp;posteli… Máš ji&nbsp;do&nbsp;prdele alespoň trochu rád… Že&nbsp;se&nbsp;ti&nbsp;líbí jako ženská? Tak ještěže alespoň tak… Sympatická? To&nbsp;Ilona je&nbsp;– vždycky, odmalička to&nbsp;byla fajn chytrá holka. Akorát je&nbsp;na&nbsp;mě&nbsp;moc fixovaná… Co&nbsp;naděláš&nbsp;– je&nbsp;jí&nbsp;čtyřicet, je&nbsp;dospělá. Dlouhé ticho, je&nbsp;slyšet šlukování a&nbsp;výdechy… No… Tak kurva říkej něco&nbsp;– kde máš ty&nbsp;otázky, a&nbsp;nechoď na&nbsp;mě&nbsp;s&nbsp;nějakejma psychologickejma fíglema, jako kdy jsem si&nbsp;začal honit vocas a&nbsp;tak! Smích. Nezapomeň, že&nbsp;mě&nbsp;to&nbsp;živilo&nbsp;– lízt druhejm do&nbsp;hlavy… Tam ale o&nbsp;něco šlo! Hele&nbsp;– holka nic neví, myslí si, že&nbsp;jsem celej život pracoval na&nbsp;ministerstvu zahraničí. Tak ji&nbsp;v&nbsp;tom nech a&nbsp;nech ji&nbsp;od&nbsp;toho úplně mimo… V&nbsp;podstatě tě&nbsp;o&nbsp;to prosim. Nemám dneska na&nbsp;to, abych s&nbsp;tebou zamet… Nechci, aby holka byla smutná&nbsp;– že&nbsp;jsi ji&nbsp;sbalil jenom proto, abys vytáhnul nějaký starý hnusy ze&nbsp;chcípajícího fotra! No! Tak kurva se&nbsp;ptej&nbsp;– víš evidentně, kde a&nbsp;na jaký pozici jsem pracoval, je&nbsp;to&nbsp;už&nbsp;dvacet let veřejně přístupná informace! Tak ty&nbsp;otázky, do&nbsp;prdele, klidně čti. Nějakej vykuk si&nbsp;tě&nbsp;najal&nbsp;– abys somroval u&nbsp;mejch dveří! Ještěže za&nbsp;chvíli chcípnu. Šlukování, nějaká nepohoda v&nbsp;hlase… Podej mi&nbsp;bažanta, je&nbsp;pod postelí, chce se&nbsp;mi&nbsp;chcát… je&nbsp;mi&nbsp;milejší, když mě&nbsp;obsluhuje mladá ženská… akorát by&nbsp;nesměla vidět ty&nbsp;elektrický cigára… Dík a&nbsp;teď otevři dokořán okno, ať&nbsp;to&nbsp;tady není tak cejtit po&nbsp;tabáku… Já&nbsp;se&nbsp;mezitím vychčiju… Áááá! Sténání slastné úlevy… Tohle je&nbsp;jedna z&nbsp;mála radostí, který tady mám&nbsp;– pořádně se&nbsp;vychcat… Jinak seru jednou tejdně, úplný kameny… Je&nbsp;to&nbsp;prej po&nbsp;těch lékách, co&nbsp;mi&nbsp;dávaj do&nbsp;kapaček… Tak&nbsp;– a&nbsp;teď se&nbsp;můžeš ptát, jsem laskavej dědeček a&nbsp;jedno velký ucho!</span></p>
          <p class="chunk" data-nb-ref-number="184" data-nb-words="75" data-nb-chars="489"><span class="idea" data-nb-ref-number="184" id="idea184" data-nb-words="75" data-nb-chars="489">S&nbsp;hrůzou naslouchám zadrhávajícímu kuňkání psychologa Pavla, netušil jsem, že&nbsp;má&nbsp;v&nbsp;sobě neurotickou poruchu související s&nbsp;otcov­skou autoritou… Takový výpadek jsem u&nbsp;něho ještě nezažil&nbsp;– je&nbsp;zřejmé, že&nbsp;se&nbsp;mu&nbsp;to&nbsp;stává pouze se&nbsp;staršími, autoritativními muži. Pavlovo fňukavé koktání se&nbsp;nedá poslouchat&nbsp;– zní to, jako by&nbsp;vyťukával radiový kód. Ano&nbsp;– on&nbsp;„volá o&nbsp;pomoc“, prudce regredoval do&nbsp;věku třinácti let, je&nbsp;prepubertální, inteligentní, vyčouhlý chlapec s&nbsp;lehce poškozenou strukturou ega.</span></p>
          <p class="chunk" data-nb-ref-number="185" data-nb-words="910" data-nb-chars="5364"><span class="idea" data-nb-ref-number="185" id="idea185" data-nb-words="910" data-nb-chars="5364">Hromové: Co&nbsp;to&nbsp;do&nbsp;prdele meleš! Dej to&nbsp;sem, já&nbsp;ještě umím číst… Podej mi&nbsp;brejle&nbsp;– jsou v&nbsp;tom pouzdře, v&nbsp;šupleti… Počkéééj! Co&nbsp;to&nbsp;tady máš? Taky elektrická cigareta? Kdo ti&nbsp;to&nbsp;dal? Koupil na&nbsp;internetu? Přiznej se&nbsp;– kdo tě&nbsp;najal, chcípáku? Tak víš co, já&nbsp;budu tak hodnej, že&nbsp;nezavolám kluky ze&nbsp;zásahovky… ty&nbsp;by&nbsp;ti&nbsp;rozšlapali ksicht, jen by&nbsp;ses na&nbsp;ně&nbsp;špatně podíval… Mluv! Přiznej se! Kdo? Nějakej známej? Nemůžeš říct? Dyť je&nbsp;to&nbsp;jedno&nbsp;– bude to&nbsp;stejnej chcípák, jako jsi ty… Buzna… Kdybych já&nbsp;neměl tak rád tu&nbsp;svoji holku, já&nbsp;bych tě&nbsp;zašlapal&nbsp;– ty&nbsp;hade! Syčí na&nbsp;Pavla, mám pocit, že&nbsp;má&nbsp;ztuhlý jazyk a&nbsp;rty, jako by&nbsp;hovořil lehce podroušený člověk, asi uvnitř hlavy dochází k&nbsp;odbourávání opiátů, secatoxin by&nbsp;měl ještě dvě hodiny působit, kdo ví&nbsp;– třeba to&nbsp;je&nbsp;přepětí organismu při velkém stresu, samotnému mi&nbsp;buší srdce až&nbsp;v&nbsp;hrdle. Tááák! Ejhle, tady bude nějakej lidumil zvědavej na&nbsp;otázky po&nbsp;osudu lidstva? Produktivita toku zpravodajských informací a&nbsp;jejich efektivita při rozhodování státních a&nbsp;politických představitelů státu? Paroduje můj pseudointelektuálský styl formulací. Takhle u&nbsp;nás na&nbsp;centrále mluvil jen šéf analytiků, to&nbsp;byli všechno buzny a&nbsp;levičáci… Není ten tvůj „svatej na&nbsp;mostě“ nakonec od&nbsp;nich? To&nbsp;by&nbsp;jim bylo podobný&nbsp;– nepošlou za&nbsp;mnou bojovníka, operativce&nbsp;– ale nějakýho chcípáka s&nbsp;dvěma doktorskejma titulama, co&nbsp;si&nbsp;ale neumí ani utřít prdel, a&nbsp;kterýmu máma honí ve&nbsp;sprše brko! Je&nbsp;slyšet tiché kňučení, jako když pláče pes, mňoukání, šustění látky, tupé údery, vzdychání&nbsp;– polekaně vstávám a&nbsp;fascinovaně naslouchám. Co&nbsp;děláš, magore? Proč ležíš na&nbsp;zemi? Vstaň… Do&nbsp;prdele vstaň, nebo vstanu já&nbsp;a&nbsp;toho bažanta ti&nbsp;omlátím… Co&nbsp;to? Ty&nbsp;ses pochcal? To&nbsp;snad… Se&nbsp;mi&nbsp;to&nbsp;snad zdá? Plačtivý hlas&nbsp;– k&nbsp;nepoznání změněný Pavlův hlas prosí za&nbsp;odpuštění… Ale do&nbsp;prdele, tak už&nbsp;dost! Za&nbsp;chvíli přijde dcera a&nbsp;já nechci&nbsp;– do&nbsp;prdele! Tohleto embryo mi&nbsp;chodí s&nbsp;dcerou… Stojí ti&nbsp;aspoň péro? Šukáš ženský, nebo si&nbsp;ho&nbsp;honíš před zrcadlem? Tak alespoň tohle… Na, utři se, tady jsou papírový kapesníky… hele&nbsp;– uděláme to&nbsp;takhle, podej mi&nbsp;bažanta… Táááák&nbsp;– a&nbsp;je to! Radši ať&nbsp;si&nbsp;myslí, že&nbsp;jsem se&nbsp;pochcal já&nbsp;a&nbsp;ty ses namočil, jak jsi mi&nbsp;pomáhal se&nbsp;očistit. Radši ať&nbsp;si&nbsp;myslí, že&nbsp;má&nbsp;pochcanýho starýho tátu než svýho frajera… Tak hele&nbsp;– slyším rachtání a&nbsp;duté zvuky, jak vzal mikrofon ukrytý do&nbsp;plnicího pera&nbsp;– zřejmě netuší, že&nbsp;je&nbsp;tam i&nbsp;skrytá kamera, hovoří přímo z&nbsp;několika centimetrů&nbsp;– ty&nbsp;buzerante svatej, co&nbsp;seš takovej blb, že&nbsp;jsi za&nbsp;mnou poslal tohodle svýho vykuřpytla&nbsp;– odpovím ti&nbsp;na&nbsp;tvou zvídavou vznešenou otázku: Co&nbsp;je&nbsp;člověk člověkem, tak je&nbsp;na&nbsp;světě válka. A&nbsp;když se&nbsp;v&nbsp;tom bordelu v&nbsp;Rusku, v&nbsp;roce sedmnáct, dostali k&nbsp;moci bolševici, tak ta&nbsp;myšlenka přežít a&nbsp;zničit jednou provždy ty&nbsp;hrozný útrapy&nbsp;– to&nbsp;je&nbsp;legitimovalo, že&nbsp;spustili ten běs proti lidem, museli se&nbsp;bránit&nbsp;– bojovali na&nbsp;několika frontách. Proti reakci doma, proti rozvratníkům ve&nbsp;vlastních řadách a&nbsp;proti zahraničním vojskům… I&nbsp;mladá „nevinná“ Amerika poslala intervenční sbor. Když vyhráli první poločas&nbsp;– bolševici spustili teror proti vlastním lidem, soudruzi si&nbsp;začali řezat hlavy mezi sebou… Pořád to&nbsp;je&nbsp;ta&nbsp;nekonečná válka lidí proti lidem. Pak Západ chtěl vypěstovat Hitlera jako hráz proti bolševikům z&nbsp;Východu&nbsp;– jenže snad nikdo netušil… Američanům to&nbsp;došlo až&nbsp;po&nbsp;začátku války&nbsp;– že&nbsp;nakonec ty&nbsp;Rusové musej vyhrát, když se&nbsp;podívá normálně inteligentní člověk na&nbsp;mapu světa, tak to&nbsp;Rusko prostě spolkne všechny Němce třeba desetkrát… A&nbsp;tak začal Západ se&nbsp;svým&nbsp;– zadržováním komunismu. Už&nbsp;v&nbsp;tom názvu byla defenziva, budoucí prohra. Oportunista Berija po&nbsp;Stalinově smrti chtěl prodat východní Berlín Západu za&nbsp;deset miliard dolarů. To&nbsp;se&nbsp;dozvědělo zdravý jádro rozvědky a&nbsp;rozehráli berlínskou krizi, vyprovokovaný lidový povstání&nbsp;– Rusové tam přijeli s&nbsp;tankama a&nbsp;bylo hotovo. Beriju hned po&nbsp;návratu z&nbsp;Berlína zastřelili… a&nbsp;tak dál&nbsp;– Maďarsko, provokace vedoucí k&nbsp;upevnění moci Rusů, likvidace starý gardy místních komunistů, pak kubánská krize, u&nbsp;nás osmašedesátej, atomový hlavice rozmístěný, statisícový vojska jsme museli dvacet let živit… A&nbsp;rok osmdesát devět rozehrála jejich nová parta. Stejná myšlenka od&nbsp;roku 1917&nbsp;– platí dodneška… Maj to, kamaráde, pevně v&nbsp;rukách… Podej mi&nbsp;ten hrnek, tak. Zvuky polykané tekutiny… Takže, milej „kolego“, co&nbsp;ti&nbsp;ještě teče mlíko po&nbsp;bradě… To&nbsp;patří mně&nbsp;– určitě má&nbsp;mikrofon takřka v&nbsp;ústech… Rozvědka, to&nbsp;byl orgán vytvořenej a&nbsp;řízenej čistě pro potřeby Rusů. Kromě některejch technickejch patentů a&nbsp;zahraničního obchodu se&nbsp;u&nbsp;nás žádná produkce rozvědky nemohla efektivně použít… Tady šlo totiž o&nbsp;velkou politiku&nbsp;– a&nbsp;v&nbsp;týhle hře jsme byli nástroj, jeden z&nbsp;několika dobrejch nástrojů Moskvy. Na&nbsp;špinavou hru měli Bulhary a&nbsp;Rumuny, Kubánci jsou ostrý jak břitva a&nbsp;ve svým regionu platěj za&nbsp;číslo jedna. Východní Němci a&nbsp;my jsme byli na&nbsp;„jemnou práci“. A&nbsp;všechny produktivní kontakty přebíralo samozřejmě Jaseněvo… Takže, pane chytráku, vyměň si&nbsp;plíny a&nbsp;buď rád, že&nbsp;ses narodil tak pozdě&nbsp;– protože dneska to&nbsp;je&nbsp;v&nbsp;podstatě tam dole už&nbsp;hotový… Zbejvá, aby si&nbsp;lidi zvykli na&nbsp;ten postupnej, řízenej přechod ke&nbsp;komunismu… Věděj to&nbsp;Číňani, ví&nbsp;to&nbsp;Amerika a&nbsp;v&nbsp;Evropský unii se&nbsp;už&nbsp;podle toho scénáře dvacet let jede… Dohodli se&nbsp;všichni… Protože chtěj žít, maj našukanou kupu malejch parchantů a&nbsp;nemůžou přenýst přes srdce&nbsp;– že&nbsp;by&nbsp;jim dali jako dědictví potápějící se&nbsp;loď plnou přemnoženejch debilů… Jakejkoli jinej scénář je&nbsp;zpáteční jízdenka do&nbsp;doby kamenný.</span></p>
          <p class="chunk" data-nb-ref-number="186" data-nb-words="129" data-nb-chars="837"><span class="idea" data-nb-ref-number="186" id="idea186" data-nb-words="129" data-nb-chars="837">Nejasné mumlání, rozpoznávám Pavlův hlas, pronáší francouzské, anglické a&nbsp;německé věty. Plukovník se&nbsp;německy a&nbsp;anglicky ujišťuje, na&nbsp;něco se&nbsp;ptá… Nerozumím jedinému slovu… Podle odstínu hlasu starého čerta ale cítím, že&nbsp;při prokázání jazykové zběhlosti vzal z&nbsp;„profesionálního“ hlediska Pavla nakonec na&nbsp;milost… Zřejmě mu&nbsp;lichotí to&nbsp;chvilkové zhroucení do&nbsp;té&nbsp;doby suverénního psychologa… Pavel teď něco šeptá rusky. Stařec okamžitě zbystřil a&nbsp;jako starý služební pes napne slechy, když zvětří krev&nbsp;– na&nbsp;jeho hlase to&nbsp;bylo „markantně“ znát. Připadalo mi, že&nbsp;čekal na&nbsp;tuhle chvíli spoustu let… Byl to&nbsp;hlas od&nbsp;„přátel“… Něco si&nbsp;rusky špitali&nbsp;– chrčivý hlas a&nbsp;mladý, ještě trochu „pofňukávající“. Dostával jsem najednou dojem&nbsp;– že&nbsp;staroch Pavla psychicky „adoptoval“. Měl v&nbsp;hlase vznešenou radost&nbsp;– jako by&nbsp;slavil návrat neexistujícího syna.</span></p>
          <p class="chunk" data-nb-ref-number="187" data-nb-words="86" data-nb-chars="544"><span class="idea" data-nb-ref-number="187" id="idea187" data-nb-words="86" data-nb-chars="544">Když se&nbsp;otevřely dveře z&nbsp;halasné rezonující chodby (zajisté pokryté keramickými dlaždicemi) a&nbsp;ozval se&nbsp;milý hlas jeho dcery… starý plukovník laskavě požádal: Dej nám ještě vteřinku, Ilonko, my&nbsp;si&nbsp;tady něco doplníme do&nbsp;protokolu. Buď tak hodná, holčičko. Dcera překvapeně souhlasila a&nbsp;zaklapla dveře. Určitě sedí na&nbsp;lavici a&nbsp;špicuje uši, co&nbsp;si&nbsp;tam ti&nbsp;„mužští“ povídají… Sám otáčím knoflíkem na&nbsp;zesilovači a&nbsp;v&nbsp;praskotu a&nbsp;ohlušujícím šustění látky slyším rusky pronášenou adresu… Pak padne jméno, určitě to&nbsp;bude přezdívka&nbsp;– Tymoša… Tymoša z&nbsp;Vídně.</span></p>
          <p class="chunk" data-nb-ref-number="188" data-nb-words="47" data-nb-chars="258"><span class="idea" data-nb-ref-number="188" id="idea188" data-nb-words="47" data-nb-chars="258">Pro těchhle pár slov, pro tu&nbsp;adresu jsem se&nbsp;umazal zážitkem Pavlova zhroucení… Je&nbsp;mi&nbsp;smutno ze&nbsp;sebe a&nbsp;ze všeho… Je&nbsp;mi&nbsp;líto Pavla a&nbsp;dvojnásob lituji starého nemohoucího vlka… Ale snad to&nbsp;nakonec bylo k&nbsp;něčemu. Možná že&nbsp;na&nbsp;něco takového ten starý čekal? Možná.</span></p>
          <p class="chunk" data-nb-ref-number="189" data-nb-words="187" data-nb-chars="1167"><span class="idea" data-nb-ref-number="189" id="idea189" data-nb-words="187" data-nb-chars="1167">Ve&nbsp;sluchátkách slyším tichý, do&nbsp;sebe se&nbsp;hroutící hlas. Do&nbsp;pokoje vchází plukovníkova dcera a&nbsp;překvapeně se&nbsp;ptá: Co&nbsp;jste to&nbsp;tady prováděli, vy&nbsp;dva? Stařík&nbsp;– teď už&nbsp;opět slaboučký pacient onkologie, žádá dceru o&nbsp;kelímek, že&nbsp;ho&nbsp;tlačí umělé zuby. Potom oznamuje, že&nbsp;se&nbsp;mu&nbsp;chce spát, a&nbsp;opravdu&nbsp;– uprostřed věty na&nbsp;dvě vteřiny zachrápe… Pak se&nbsp;vzbudí a&nbsp;něco zřetelně řekne orientálním, naprosto neznámým jazykem. Pavel i&nbsp;dcera se&nbsp;polekaně ptají, co&nbsp;si&nbsp;přeje, co&nbsp;chce… Ale staroch jen dýchá a&nbsp;něco opět, již polohlasně, mumlá… Zdá se, že&nbsp;hovoří&nbsp;– neexistující řečí! Zřejmě někoho vidí před sebou a&nbsp;– ano… má&nbsp;vidiny a&nbsp;halucinuje nějaké obrazy. Táto, volá polekaná dcera. Pavel vedle ní&nbsp;nesměle volá: Pane plukovníku. Musím se&nbsp;smát a&nbsp;zároveň mi&nbsp;tečou slzy po&nbsp;tváři… Teď je&nbsp;poznat na&nbsp;úlevné reakci obou mladých, že&nbsp;krize (způsobená zřejmě silnou dávkou morfia, které je&nbsp;možná znásobené podpůrným účinkem secatoxinu na&nbsp;neurotransmiter dopamin)… krize pominula. Pavel duchapřítomně rozmluvil plukovníkově dceři, aby zavolala sestru… Na&nbsp;otázku pořád otřesené dcery, jestli otec něco nechce, odvětila bezzubá uslintaná pusinka „…voďu“. Potom Pavlova ohleduplná ruka vypnula záznam.</span></p>
        </section>
        <section>
          <p class="chunk" data-nb-ref-number="190" data-nb-words="94" data-nb-chars="581"><span class="idea" data-nb-ref-number="190" id="idea190" data-nb-words="94" data-nb-chars="581">Okamžitě po&nbsp;vyslechnutí záznamu (fotografické a&nbsp;video soubory jsem ani neotevřel&nbsp;– nevím, k&nbsp;čemu by&nbsp;mi&nbsp;to&nbsp;bylo dobré… chci mít ve&nbsp;vzpomínkách tu&nbsp;podobenku pořízenou při jmenování dotyčného plukovníka náčelníkem jednoho odboru I. správy, je&nbsp;tam pětačtyřicetiletý chlap v&nbsp;plné fyzické a&nbsp;psychické síle, jiskří mu&nbsp;temné oči&nbsp;– věřím, že&nbsp;by&nbsp;chtěl, pokud by&nbsp;vůbec připustil, aby někdo jako já&nbsp;znal jeho skutečnou identitu… aby „buzna“ a&nbsp;„inťouš“ si&nbsp;ho&nbsp;pamatoval právě takového&nbsp;– na&nbsp;vrcholu, jako vůdce smečky) jsem sundal sluchátka z&nbsp;uší, smazal obsah flešdisku a&nbsp;znovu ho&nbsp;přeformátoval.</span></p>
          <p class="chunk" data-nb-ref-number="191" data-nb-words="21" data-nb-chars="126"><span class="idea" data-nb-ref-number="191" id="idea191" data-nb-words="21" data-nb-chars="126">Do&nbsp;prázdné flešky jsem „nalil“ tolik gigabajtů filmů, kolik se&nbsp;do&nbsp;ní&nbsp;vešlo&nbsp;– abych deštěm nových dat zahladil všechny „stíny“.</span></p>
          <p class="chunk" data-nb-ref-number="192" data-nb-words="3" data-nb-chars="5"><span class="idea" data-nb-ref-number="192" id="idea192" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="193" data-nb-words="49" data-nb-chars="346"><span class="idea" data-nb-ref-number="193" id="idea193" data-nb-words="49" data-nb-chars="346">Autobus tlumeně hučí, uhání v&nbsp;ranním světle rovinatou krajinou jižní Moravy. Na&nbsp;obou stranách silnice se&nbsp;do&nbsp;dálky rozprostírají široká, klidná jezera… Vzduch obsahuje komponenty, které na&nbsp;severu nenajdete… aromatický předěl, rejstřík sluncem prohřátých trav, bylin a&nbsp;prachu&nbsp;– nekonečných, do&nbsp;daleka se&nbsp;vinoucích polních cest. Soubor jižních vůní.</span></p>
          <p class="chunk" data-nb-ref-number="194" data-nb-words="46" data-nb-chars="282"><span class="idea" data-nb-ref-number="194" id="idea194" data-nb-words="46" data-nb-chars="282">Slunce již začíná hřát a&nbsp;to je&nbsp;teprve osm hodin. Širokým obloukem zatáčíme a&nbsp;silnice nás vede k&nbsp;úpatí vrchů Pálavy. V&nbsp;mihotajícím se&nbsp;teplém vzduchu míjíme skalnaté bílé strže&nbsp;– oblé, žensky líbezné hřbety travnatých plání… Zde žije zakletá, krásná, zlá princezna&nbsp;– kudlanka nábožná.</span></p>
          <p class="chunk" data-nb-ref-number="195" data-nb-words="17" data-nb-chars="109"><span class="idea" data-nb-ref-number="195" id="idea195" data-nb-words="17" data-nb-chars="109">V&nbsp;Mikulově nabíráme pár lidí a&nbsp;pak už&nbsp;se&nbsp;spokojeným bručením sjíždí autobus k&nbsp;opuštěnému hraničnímu přechodu.</span></p>
        </section>
        <section>
          <p class="chunk" data-nb-ref-number="196" data-nb-words="33" data-nb-chars="201"><span class="idea" data-nb-ref-number="196" id="idea196" data-nb-words="33" data-nb-chars="201">Sedím v&nbsp;autobuse, který míří do&nbsp;Vídně. Vedle na&nbsp;sedadle klimbá vysoká Pavlova postava. Za&nbsp;námi sedí šlachovitý snědý chlapík&nbsp;– nějaký důvěryhodný kontakt, známý „známých“, který se&nbsp;k&nbsp;nám přidal v&nbsp;Brně.</span></p>
          <p class="chunk" data-nb-ref-number="197" data-nb-words="68" data-nb-chars="428"><span class="idea" data-nb-ref-number="197" id="idea197" data-nb-words="68" data-nb-chars="428">Včera večer jsme dorazili do&nbsp;moravské metropole a&nbsp;ubytovali se&nbsp;na&nbsp;jednu noc u&nbsp;bývalého Pavlova klienta… „Andula“&nbsp;– tak si&nbsp;nechává říkat, trvá na&nbsp;tom&nbsp;– je&nbsp;transsexuál. Bledý, nápadně štíhlý blondýn s&nbsp;dlouhými vlasy chodí již několik let výhradně v&nbsp;ženských šatech. Chřestí náramky na&nbsp;tenkých zápěstích, sukně vlají na&nbsp;jeho kostnaté, neženské postavě. Má&nbsp;úzký obličej a&nbsp;dlouhý zahnutý nos. Nápadně se&nbsp;podobá Reinhardu Heydrichovi.</span></p>
          <p class="chunk" data-nb-ref-number="198" data-nb-words="45" data-nb-chars="285"><span class="idea" data-nb-ref-number="198" id="idea198" data-nb-words="45" data-nb-chars="285">V&nbsp;rozsáhlém starosvětském bytě nás přivítala jeho manželka a&nbsp;tři jak stupínky dospívající dcery. (Andula-Heydrich své děti vyrobil v&nbsp;dobách, kdy měl ještě mužskou identitu. Dnes o&nbsp;sobě říká, že&nbsp;je&nbsp;lesba, a&nbsp;spokojeně žije dál se&nbsp;svojí lehce šílenou ženou a&nbsp;vážnými, tmavookými dcerami.)</span></p>
          <p class="chunk" data-nb-ref-number="199" data-nb-words="95" data-nb-chars="585"><span class="idea" data-nb-ref-number="199" id="idea199" data-nb-words="95" data-nb-chars="585">Andulák nám celý večer ukazoval své obrazy a&nbsp;nesnesitelně obsáhlé soubory fotografií „zátiší“ a&nbsp;„zákoutí“… Chcal jsem „olej“ z&nbsp;té nekonečné, úporně magorské snahy nafotit&nbsp;– „všechno“. Osm terabajtů mělo to&nbsp;datové úložiště&nbsp;– museli bychom tam sedět půl roku, abychom viděli vše, co&nbsp;nám chtěl hodný blázen ukázat… Když jsme postupně usnuli uprostřed „prezentace těch nejlepších snímků“, chrápali s&nbsp;Pavlem na&nbsp;střídačku a&nbsp;současně jak o&nbsp;závod… tak se&nbsp;teprve Andula stáhnul. Došlo mu, že&nbsp;nejsme „on“, uviděl v&nbsp;nás živé, křehké lidi&nbsp;– slitoval se, vypnul počítač a&nbsp;všichni jsme šli do&nbsp;hajan.</span></p>
          <p class="chunk" data-nb-ref-number="200" data-nb-words="77" data-nb-chars="454"><span class="idea" data-nb-ref-number="200" id="idea200" data-nb-words="77" data-nb-chars="454">Ráno nám ovšem s&nbsp;politováním oznámil, že&nbsp;s&nbsp;námi nemůže odjet do&nbsp;Vídně, jak to&nbsp;původně Pavlovi slíbil&nbsp;– měl zajišťovat naše schůzky… Bohužel má&nbsp;akutní sračku (nad ránem jsem slyšel opakované série nekončících splachování na&nbsp;WC)… Ale nic se&nbsp;neděje, už&nbsp;to&nbsp;zařídil&nbsp;– místo něj pojede s&nbsp;námi jeho známý. Je&nbsp;to&nbsp;„přítel, kterému můžeme důvěřovat“&nbsp;– nedělá tuhle práci poprvé… Ukázal nám jeho fotku. Bude čekat na&nbsp;autobusovém nástupišti… Ví, jaký bude jeho úkol.</span></p>
        </section>
        <section>
          <p class="chunk" data-nb-ref-number="201" data-nb-words="21" data-nb-chars="137"><span class="idea" data-nb-ref-number="201" id="idea201" data-nb-words="21" data-nb-chars="137">Autobus stoupá do&nbsp;táhlých, dlouhých kopců&nbsp;– jsme již na&nbsp;rakouské straně. Do&nbsp;daleka, na&nbsp;všechny strany se&nbsp;rozprostírají nedohledné vinice.</span></p>
          <p class="chunk" data-nb-ref-number="202" data-nb-words="172" data-nb-chars="1028"><span class="idea" data-nb-ref-number="202" id="idea202" data-nb-words="172" data-nb-chars="1028">V&nbsp;hlavě mi&nbsp;běží řetězce myšlenek, vzpomínky na&nbsp;poslední události… Včera ve&nbsp;vlaku, když jsme vyrazili do&nbsp;Brna&nbsp;– mi&nbsp;Pavel podal vysvětlení plukovníkova náhlého obratu… Když psychicky zkolaboval před přízrakem „dravého fotra“, který se&nbsp;na&nbsp;něho vyvalil z&nbsp;chemicky nabuzeného starce, tak se&nbsp;nacházel na&nbsp;úplném dně, opravdu se&nbsp;cítil bezmocný jak kojenec&nbsp;– a&nbsp;proto z&nbsp;něj samovolně začaly vylézat věty pronášené v&nbsp;cizích jazycích (z&nbsp;nejasných důvodů se&nbsp;potřeboval „schovat“ za&nbsp;ty&nbsp;jazyky, doopravdy zde funguje pořekadlo: Kolik řečí znáš, tolikrát jsi člověkem…). Nejhlouběji je&nbsp;v&nbsp;Pavlovi&nbsp;– to&nbsp;sám zjistil až&nbsp;při tom duševním rozvratu… na&nbsp;tom dně je&nbsp;uložena ruština. Snažil se&nbsp;tehdy plukovníkovi sdělit, že&nbsp;jsou přátelé… Pavlův děd a&nbsp;otec jsou Rusové. Přišli sem s&nbsp;bílou emigrací po&nbsp;roce devatenáct… Otec se&nbsp;narodil už&nbsp;tady, ale byl za&nbsp;války v&nbsp;Rusku, odvezli ho&nbsp;k&nbsp;příbuzným za&nbsp;Ural, kde přečkal válku, a&nbsp;v&nbsp;roce ’45 se&nbsp;vrátil… Pavel se&nbsp;na&nbsp;to&nbsp;zvláštní období několikrát otce ptal a&nbsp;on nikdy neodpověděl. Tohle tajemství si&nbsp;odnesl do&nbsp;hrobu…</span></p>
          <p class="chunk" data-nb-ref-number="203" data-nb-words="164" data-nb-chars="1004"><span class="idea" data-nb-ref-number="203" id="idea203" data-nb-words="164" data-nb-chars="1004">Pavel v&nbsp;nejhlubším stupni zoufalství&nbsp;– „ejakuloval“ ze&nbsp;sebe tuhle rodinnou historii… Dále uvedl, že&nbsp;je&nbsp;„bez spojení“… Byl poprvé kontaktován při studiu ve&nbsp;Velké Británii, začátkem devadesátých let, kdosi ho&nbsp;oslovil a&nbsp;dobře znal jeho rodinné zázemí… Ten člověk hovořil čistou angličtinou&nbsp;– nepochybně to&nbsp;byl rodilý mluvčí… ale pak přešel do&nbsp;stejně dokonalé ruštiny… Čas od&nbsp;času byl požádán o&nbsp;nějakou drobnou práci, když byl někde v&nbsp;cizině na&nbsp;šachovém turnaji&nbsp;– psal charakteristiky osob, zde se&nbsp;dobře osvědčila jeho odborná průprava, dával tipy na&nbsp;potenciální zájmové osoby atd. Občas něco někomu neznámému doručil, poslal místní poštou balíček, dopis atd. Nic velkého… A&nbsp;pak se&nbsp;pojednou rozhostilo ticho… Bylo to&nbsp;přesně v&nbsp;okamžiku, kdy se&nbsp;v&nbsp;jeho okolí začali pohybovat neznámí lidé, někteří se&nbsp;pokusili navázat blízké přátelství&nbsp;– až&nbsp;postupně přes své šachové kontakty na&nbsp;lidi v&nbsp;BIS získal Pavel informaci, že&nbsp;o&nbsp;něj mají opravdu „zájem“. Od&nbsp;té&nbsp;doby je&nbsp;bez kontaktu na&nbsp;svoje lidi venku… To&nbsp;ticho ho&nbsp;deptá.</span></p>
          <p class="chunk" data-nb-ref-number="204" data-nb-words="24" data-nb-chars="144"><span class="idea" data-nb-ref-number="204" id="idea204" data-nb-words="24" data-nb-chars="144">Když se&nbsp;v&nbsp;tom záchvatu slabosti rusky vyplakal na&nbsp;plukovníkově rameni&nbsp;– tak vyvolal odezvu, kterou vůbec nečekal… A&nbsp;proto teď jedeme za&nbsp;Tymošou.</span></p>
        </section>
        <section>
          <p class="chunk" data-nb-ref-number="205" data-nb-words="56" data-nb-chars="354"><span class="idea" data-nb-ref-number="205" id="idea205" data-nb-words="56" data-nb-chars="354">Od&nbsp;včerejšího Pavlova vysvětlení té&nbsp;divoké chvíle ve&nbsp;vojenské nemocnici se&nbsp;dívám novýma očima na&nbsp;tu&nbsp;inteligentní bytost, která putuje světem, hovoří světovými jazyky&nbsp;– a&nbsp;přeci je&nbsp;nekonečně osamělá. Jinak&nbsp;– a&nbsp;přeci stejnou, neodvratnou mírou je&nbsp;mu&nbsp;cizí tento svět. Stejně jako já&nbsp;se&nbsp;celý život snaží přiblížit domorodcům na&nbsp;této podivuhodné modré planetě.</span></p>
          <p class="chunk" data-nb-ref-number="206" data-nb-words="41" data-nb-chars="256"><span class="idea" data-nb-ref-number="206" id="idea206" data-nb-words="41" data-nb-chars="256">Za&nbsp;okny autobusu krajina začala opět klesat do&nbsp;nížiny. Rovná silnice protíná vesnice a&nbsp;městečka, jak přímka ubíhá mezi vinicemi&nbsp;– vše se&nbsp;ztrácí kdesi na&nbsp;jihu, míříme do&nbsp;sluncem prohřátého modravého oparu. V&nbsp;mihotající dálce nás čeká velké starodávné město.</span></p>
          <p class="chunk" data-nb-ref-number="207" data-nb-words="38" data-nb-chars="229"><span class="idea" data-nb-ref-number="207" id="idea207" data-nb-words="38" data-nb-chars="229">Už&nbsp;teď je&nbsp;na&nbsp;terénu vidět, že&nbsp;jedeme po&nbsp;dně pravěkého jezera, obrovské řeky se&nbsp;valily kontinentem, když tál pevninský, kilometr vysoký ledovec. Před Dunajem tu&nbsp;tekl nezměrný, pradávný&nbsp;– bezejmenný Dunaj… To&nbsp;bylo&nbsp;– v&nbsp;období snění.</span></p>
        </section>
        <section>
          <p class="chunk" data-nb-ref-number="208" data-nb-words="26" data-nb-chars="188"><span class="idea" data-nb-ref-number="208" id="idea208" data-nb-words="26" data-nb-chars="188">Vienna&nbsp;– projíždíme dlouhé předměstí Floridsdorf. Česká jména na&nbsp;štítech obchodů, jména politiků na&nbsp;plakátech pro nějaké volby… Přejíždíme po&nbsp;širokém mostě zelenavou plochu velkého Dunaje.</span></p>
          <p class="chunk" data-nb-ref-number="209" data-nb-words="16" data-nb-chars="127"><span class="idea" data-nb-ref-number="209" id="idea209" data-nb-words="16" data-nb-chars="127">Konečná zastávka Praterstern. Kruhové, rozsáhlé prostranství, křižovatky rušných ulic… Nasávám vůni, cítím se&nbsp;dobře a&nbsp;bezpečně.</span></p>
          <p class="chunk" data-nb-ref-number="210" data-nb-words="100" data-nb-chars="582"><span class="idea" data-nb-ref-number="210" id="idea210" data-nb-words="100" data-nb-chars="582">Hledíme do&nbsp;mapy, kterou jsem si&nbsp;předevčírem vytiskl&nbsp;– stačí nám centrum, všechny styčné body se&nbsp;nalézají před námi. Snědý, šlašitý geofyzik (v&nbsp;autobuse jsme to&nbsp;z&nbsp;něj s&nbsp;Pavlem vytáhli&nbsp;– bylo to, jako bychom „tahali z&nbsp;jalové krávy tele“&nbsp;– je&nbsp;to&nbsp;prostě tichý patron, evidentně inteligentní, ale žádný mluvka, vše, co&nbsp;potřebuje sdělit, říká výrazem obličeje, řečí těla), mlčenlivec nám dává na&nbsp;srozuměnou, že&nbsp;se&nbsp;od&nbsp;nás v&nbsp;zájmu věci oddělí&nbsp;– půjde většinou po&nbsp;druhém chodníku, občas bude před námi, jindy se&nbsp;ztratí a&nbsp;půjde paralelní ulicí&nbsp;– sraz máme v&nbsp;Bäckerstrasse, v&nbsp;kavárně Alt Wien.</span></p>
          <p class="chunk" data-nb-ref-number="211" data-nb-words="58" data-nb-chars="389"><span class="idea" data-nb-ref-number="211" id="idea211" data-nb-words="58" data-nb-chars="389">Vykročili jsme s&nbsp;Pavlem po&nbsp;zlatavé, sluncem a&nbsp;stromy zelenavě rozzářené třídě Praterstrasse. Je&nbsp;zde znát ta&nbsp;podivuhodná historie, metropole na&nbsp;hranicích dvou světů&nbsp;– Východu a&nbsp;Západu… Blízký Balkán, Maďaři, Turecko. Jak letokruhy jsou v&nbsp;domech zapsána ta&nbsp;hubená a&nbsp;tučná léta. Císařský a&nbsp;královský panovnický dům, války, chudoba a&nbsp;nedostatek… léta konjunktury šedesátých a&nbsp;sedmdesátých let.</span></p>
          <p class="chunk" data-nb-ref-number="212" data-nb-words="42" data-nb-chars="242"><span class="idea" data-nb-ref-number="212" id="idea212" data-nb-words="42" data-nb-chars="242">Třída je&nbsp;dlouhá, všechny rozměry, šířky a&nbsp;délky ulic, obrovské stromy&nbsp;– blažené platany, objemy starých paláců a&nbsp;moderních budov&nbsp;– vše je&nbsp;jiné, větší a&nbsp;mohutnější než v&nbsp;Praze nebo v&nbsp;Lisabonu… Takové a&nbsp;ještě větší rozměry má&nbsp;Paříž nebo Berlín.</span></p>
          <p class="chunk" data-nb-ref-number="213" data-nb-words="37" data-nb-chars="241"><span class="idea" data-nb-ref-number="213" id="idea213" data-nb-words="37" data-nb-chars="241">Přes vedlejší rameno Dunaje jsme se&nbsp;dostali do&nbsp;starého města. Schválně vedu Pavla k&nbsp;jednomu domu v&nbsp;křivolaké uličce. V&nbsp;Schön­laterngasse je&nbsp;studna, kde žil bazilišek… Dodnes mají jeho inkrustaci, pískovcový otisk&nbsp;– vystavený na&nbsp;průčelí domu.</span></p>
          <p class="chunk" data-nb-ref-number="214" data-nb-words="72" data-nb-chars="519"><span class="idea" data-nb-ref-number="214" id="idea214" data-nb-words="72" data-nb-chars="519">Od&nbsp;ještěřího domu je&nbsp;kousek ke&nbsp;Svatému Štěpánovi. S&nbsp;maniakální chutí obejdu potemnělou fasádu raketového dómu. Zčernalí ďáblové a&nbsp;svatí, andělíčci s&nbsp;předčasně zestárlým, vědoucím výrazem v&nbsp;baculatých tvářích… Katedrála je&nbsp;podrápána a&nbsp;olepená kulturními nánosy starých šílenců a&nbsp;hodnostářů. Náhrobní kameny ošoupané staletími proudícího času. Doteky milionů lidí naleptají i&nbsp;ten nejpevnější kámen… Slyším klapot podkov, cinkání ozdob, hlasité frkání… Za&nbsp;rohem postávají drožky. Koňská moč teče stružkami v&nbsp;žulové dlažbě.</span></p>
          <p class="chunk" data-nb-ref-number="215" data-nb-words="139" data-nb-chars="936"><span class="idea" data-nb-ref-number="215" id="idea215" data-nb-words="139" data-nb-chars="936">K&nbsp;Bäckerstrasse je&nbsp;odtud kousek&nbsp;– stojíme před omšelou fasádou kavárny, máme pár minut náskok… Uvnitř je&nbsp;příjemné šero a&nbsp;poklidný, pomalý ruch… Několik temně rudých, navzájem propojených místností má&nbsp;stěny polepené plakáty z&nbsp;dávných časů. Zdravíme se&nbsp;s&nbsp;šedovlasým, výhradně mužským personálem… Sedáme si&nbsp;dozadu, do&nbsp;rohu, pod velké zrcadlo… Jasně, dáme si&nbsp;café mélange a&nbsp;apfelstrudel… Postarší pán vezme objednávku, zaregistruje očima (pod třpytnými brýlemi v&nbsp;kovových obroučkách) náš slovanský akcent a&nbsp;odejde k&nbsp;barovému pultu, kde spokojeně syčí naleštěný kávovar. Několik chlapíků se&nbsp;otáčí za&nbsp;mašinou, jeden v&nbsp;podstatě neustále napařuje a&nbsp;šlehá mléko pro cappuccina, latté, horkou čokoládu… Pojednou si&nbsp;uvědomím, že&nbsp;u&nbsp;protější zdi sedí náš ochranný stín&nbsp;– šlachovitý geofyzik a&nbsp;čte si&nbsp;noviny… Jak mohl tušit, že&nbsp;instinktivně zaplujeme až&nbsp;do&nbsp;zadní místnosti? Věděl to, jeho mlčenlivá, nekomplikovaná povaha nepřipouštěla jinou možnost.</span></p>
        </section>
        <section>
          <p class="chunk" data-nb-ref-number="216" data-nb-words="134" data-nb-chars="826"><span class="idea" data-nb-ref-number="216" id="idea216" data-nb-words="134" data-nb-chars="826">Když jsem mlčky krájel jablečný štrúdl se&nbsp;šlehačkou a&nbsp;spokojeně zahlížel do&nbsp;horké mléčné pěny, která od&nbsp;středu postupně tmavla, jak lžička míchala ten pomalý slastný vír… (Byl jsem myslí jinde než v&nbsp;místnosti&nbsp;– podivně nesený událostmi posledních týdnů… Když jsem v&nbsp;Lisabonu zaregistroval skrytou&nbsp;– spřátelenou činnost okolo mé&nbsp;osoby, tak má&nbsp;ostražitost polevila.) Teď jsem si&nbsp;všiml, že&nbsp;ke&nbsp;stolku snědého geofyzika přistoupil mladší člověk. Pozdravil a&nbsp;usedl naproti. Nikdo z&nbsp;té náhodné dvojice se&nbsp;nepodíval k&nbsp;našemu stolu… Prohodili spolu několik německých frází, host dopil piccolo, které si&nbsp;zřejmě přinesl od&nbsp;jiného stolku, a&nbsp;opět se&nbsp;zvedl… Věděli jsme, že&nbsp;poté co&nbsp;šlašitý průvodce zaplatí a&nbsp;zvedne se&nbsp;– za&nbsp;deset minut učiníme totéž… Máme jít dál ulicí, do&nbsp;středu města&nbsp;– geofyzik si&nbsp;nás v&nbsp;příhodnou chvíli zkontaktuje sám.</span></p>
          <p class="chunk" data-nb-ref-number="217" data-nb-words="40" data-nb-chars="311"><span class="idea" data-nb-ref-number="217" id="idea217" data-nb-words="40" data-nb-chars="311">Procházíme třídami, pasážemi a&nbsp;starobylými obchodními paláci. Davy turistů, babylon jazyků hučí na&nbsp;pěších zónách… Odbočujeme do&nbsp;liduprázdných postranních uliček, zde pulzuje poklidný život místních obyvatel… Projdeme úzkým postranním průchodem a&nbsp;před námi se&nbsp;otevře rozlehlé prostranství před císařským palácem.</span></p>
          <p class="chunk" data-nb-ref-number="218" data-nb-words="24" data-nb-chars="134"><span class="idea" data-nb-ref-number="218" id="idea218" data-nb-words="24" data-nb-chars="134">Veliké vládní budovy&nbsp;– dnes muzea a&nbsp;galerie&nbsp;– obklopuje rozsáhlý park… Slunce na&nbsp;polovinu srpna pálí až&nbsp;moc. Chce to&nbsp;najít si&nbsp;chládek…</span></p>
          <p class="chunk" data-nb-ref-number="219" data-nb-words="135" data-nb-chars="802"><span class="idea" data-nb-ref-number="219" id="idea219" data-nb-words="135" data-nb-chars="802">Opět nevím jak&nbsp;– zjevil se&nbsp;vedle nás kontrasledovač z&nbsp;Brna, chmouřil malá očka před slunečním jasem a&nbsp;vybídl nás, ať&nbsp;si&nbsp;s&nbsp;ním jdeme sednout do&nbsp;stínu „Leopoldiny“, moderní budovy muzea výtvarného umění… Usedáme v&nbsp;koutu nádvoří… Geofyzik vybaluje z&nbsp;kabely, kterou má&nbsp;hozenou přes rameno, igelitovou tašku, kde je&nbsp;pečlivě zabalen tucet rohlíků s&nbsp;máslem a&nbsp;se salámem. Nabízí nám&nbsp;– a&nbsp;my vděčně, jak hladoví psi přijímáme… Zde je&nbsp;vidět ta&nbsp;praktická mysl normálního, zdravého člověka a&nbsp;ten pošukaný vztah k&nbsp;realitě u&nbsp;mě a&nbsp;u&nbsp;Pavla. Dva snivci na&nbsp;výpravě do&nbsp;světa za&nbsp;zrcadlem… Pravdou je, že&nbsp;po&nbsp;příhodě ve&nbsp;vojenské nemocnici jsem se&nbsp;zklidnil a&nbsp;s&nbsp;fatalistickou vírou, že&nbsp;jsme unášeni proudem věčnosti, která protéká našimi hlavami, beru události takové, jaké jsou, a&nbsp;vše mi&nbsp;připadá logické, normální a&nbsp;přirozené.</span></p>
          <p class="chunk" data-nb-ref-number="220" data-nb-words="78" data-nb-chars="484"><span class="idea" data-nb-ref-number="220" id="idea220" data-nb-words="78" data-nb-chars="484">Při posezení nad rohlíky&nbsp;– kdy dal Pavel „do placu“ sladkou, zteplalou limonádu a&nbsp;já všechny zúčastněné pozval na&nbsp;pivo&nbsp;– nám „indiánský“ průvodce sdělil čerstvé instrukce… Pavel se&nbsp;za&nbsp;chvíli sebere, vrátí se&nbsp;na&nbsp;ulici před muzeem… tam na&nbsp;něho bude čekat černý mercedes&nbsp;– za&nbsp;volantem bude člověk, který přinesl vzkaz do&nbsp;Alt Wien. Odjedou na&nbsp;projížďku kolem města, proberou potřebné náležitosti, které se&nbsp;týkají výhradně Pavla&nbsp;– a&nbsp;pak nás vyzvednou na&nbsp;ústředním hřbitově Zentralfriedhof.</span></p>
          <p class="chunk" data-nb-ref-number="221" data-nb-words="57" data-nb-chars="364"><span class="idea" data-nb-ref-number="221" id="idea221" data-nb-words="57" data-nb-chars="364">Mávnem na&nbsp;sebe s&nbsp;Pavlem&nbsp;– a&nbsp;já spolu s&nbsp;„indiánem“ jdeme do&nbsp;Leo­pold Musea na&nbsp;výstavu krajinářů 19. století. V&nbsp;rozlehlé hale je&nbsp;veliký panel zvoucí na&nbsp;následující velkou výstavu obrazů Gustava Klimta… Paviáni a&nbsp;nahé, dlouhovlasé ženy se&nbsp;vznášejí ve&nbsp;vzestupných proudech vědomí, bradatí proroci, atletičtí mladíci a&nbsp;velké, laločnaté ryby doplňují ten veletok života.</span></p>
          <p class="chunk" data-nb-ref-number="222" data-nb-words="82" data-nb-chars="572"><span class="idea" data-nb-ref-number="222" id="idea222" data-nb-words="82" data-nb-chars="572">Kustodi&nbsp;– jsou brýlatí, bělovlasí šedesátníci se&nbsp;strojovými obličeji a&nbsp;příslušně holou emocí. Mají zvýšenou citlivost na&nbsp;neněmecké jazyky&nbsp;– Japonce a&nbsp;anglicky hovořící turisty nechávají bez povšimnutí, když ale zaslechnou slovanský akcent&nbsp;– zbystří a&nbsp;hlídají každý váš krok… Tento rys je&nbsp;vidět hlavně u&nbsp;starší generace, věk od&nbsp;pětapadesáti a&nbsp;výš má&nbsp;evidentně náckovský, u&nbsp;primitivů špatně skrývaný světonázorový obsah… Scharführer, Unterführer&nbsp;– ano, kaprálové a&nbsp;desátníci ve&nbsp;výslužbě… Zajímavé, vidět tyhle relikty minulosti. Poctivé pitomce vychované k&nbsp;rasové nenávisti.</span></p>
          <p class="chunk" data-nb-ref-number="223" data-nb-words="54" data-nb-chars="358"><span class="idea" data-nb-ref-number="223" id="idea223" data-nb-words="54" data-nb-chars="358">Kráčíme poschodími okolo pastózních krajinek a&nbsp;já se&nbsp;opravdu snažím nepouštět si&nbsp;do&nbsp;hlavy ty&nbsp;fádní obrazy&nbsp;– bylo to&nbsp;tehdy nějaké „hluché“ období. Už&nbsp;se&nbsp;nepoužívala klasická realistická malba, končil pozdní umírněný impresionismus&nbsp;– a&nbsp;ještě nezačala secese a&nbsp;moderní abstrakce Paula Kleea a&nbsp;psychotický symbolismus Alfreda Kubina byla ještě daleko za&nbsp;obzorem.</span></p>
          <p class="chunk" data-nb-ref-number="224" data-nb-words="86" data-nb-chars="527"><span class="idea" data-nb-ref-number="224" id="idea224" data-nb-words="86" data-nb-chars="527">V&nbsp;nejvyšším patře končí výstavní prostory galerie a&nbsp;ve skleněné zastřešené terase je&nbsp;luxusní Café Leopold. Zde má&nbsp;být kontakt&nbsp;– který je&nbsp;výhradně určen mně. Tuhle okolnost zdůraznil „indián“ pokývnutím a&nbsp;úsměvem, který se&nbsp;skládal z&nbsp;tisíce drobných vrásek okolo očí, v&nbsp;snědé tváři teple hřály dvě hnědé panenky, černé zornice zíraly sokolí pozorností a&nbsp;do toho zasvítily bílé dravčí zuby… Neví, kdo přijde a&nbsp;jak bude vypadat, prý mě&nbsp;pozná… Zvu geofyzika na&nbsp;pšeničné pivo… Usedáme na&nbsp;prosklené lávce&nbsp;– vysoko nad nádvořím paláce.</span></p>
          <p class="chunk" data-nb-ref-number="225" data-nb-words="108" data-nb-chars="711"><span class="idea" data-nb-ref-number="225" id="idea225" data-nb-words="108" data-nb-chars="711">Rozhlížím se&nbsp;okolo sebe&nbsp;– běžní turisté s&nbsp;fotoaparáty zde nejsou moc vidět… Naopak zde pozoruji „myslivecké“ kamizoly, různé varianty toho německého národního kroje. Zelená saka z&nbsp;kvalitní vlny, kamzičí knoflíky atd. Bílé, oslnivě, až&nbsp;do&nbsp;modra bílé límečky a&nbsp;manžety pánských košil. Sedí zde exempláře bohatých rakouských vrstev, jsou opáleny sluncem z&nbsp;Alp a&nbsp;Kanárských ostrovů. Snědí „televizní“ mužové s&nbsp;ušlechtilými šedinami na&nbsp;skráních, jejich partnerky jsou rovněž opálené, blonďaté „barbíny“ všech generací… Zde jsou uvolnění, jsou mezi sobě rovnými&nbsp;– jen já, se&nbsp;svojí zavilou fousatou tváří, v&nbsp;tričku se&nbsp;slanými mapami na&nbsp;zádech, a&nbsp;geofyzik, který má&nbsp;tvář větrem ošlehaného Rumuna&nbsp;– sem jaksi nezapadáme.</span></p>
          <p class="chunk" data-nb-ref-number="226" data-nb-words="120" data-nb-chars="681"><span class="idea" data-nb-ref-number="226" id="idea226" data-nb-words="120" data-nb-chars="681">To&nbsp;už&nbsp;nám ale tmavý Ind nese velké, jak váza vysoké sklenice s&nbsp;bílým pivem… Když nás obsluhuje, zeptá se&nbsp;pojednou česky, jak se&nbsp;nám líbí ve&nbsp;Vídni… Trhnu sebou překvapeně a&nbsp;tázavě pohlédnu mladíkovi do&nbsp;očí&nbsp;– ten mi&nbsp;s&nbsp;úsměvem, mazlivou, měkkou češtinou vysvětluje, že&nbsp;je&nbsp;pákistánský student, že&nbsp;čtyři roky studoval v&nbsp;Praze a&nbsp;zde si&nbsp;dělá doktorát. Tahle práce v&nbsp;café je&nbsp;sezonní brigáda… Na&nbsp;rozloučenou mi&nbsp;polohlasem&nbsp;– o&nbsp;to zářivěji se&nbsp;usměje&nbsp;– řekne, že&nbsp;pokud chci vědět, kde je&nbsp;WC, musím výtahem do&nbsp;druhého suterénu, tam jsou kabinky, v&nbsp;té první je&nbsp;vzadu za&nbsp;mísou nalepený vzkaz. Vděčně a&nbsp;překvapeně nad chodem událostí mu&nbsp;děkuju a&nbsp;objednávám ještě druhou rundu těch květinových váz.</span></p>
          <p class="chunk" data-nb-ref-number="227" data-nb-words="180" data-nb-chars="1159"><span class="idea" data-nb-ref-number="227" id="idea227" data-nb-words="180" data-nb-chars="1159">Výtahem vyhrazeným pouze pro WC&nbsp;(úžasné!)… tichou luxusní rakví sjedu do&nbsp;suterénu. Kabina se&nbsp;zastaví hluboko pod povrchem&nbsp;– je&nbsp;zde ticho a&nbsp;chlad, mramorové chodby vracejí ozvěnu mých kroků. Vstupuji do&nbsp;kabinky velké jako menší garsoniéra, je&nbsp;vyložena černým leštěným kamenem, jehož slídové plošky vrhají olejnaté, duhové odlesky. Zavírám těžké, ocelové dveře, které se&nbsp;tváří takřka jako bankovní trezor… Nikdy jsem si&nbsp;nepřipadal tak bezpečně jako tady… Ano, za&nbsp;zvuků tlumené hudby vytahuji malý lístek, složený a&nbsp;přilepený izolepou na&nbsp;zadní stranu záchodové mísy… Sedám si&nbsp;na&nbsp;hajzl a&nbsp;rozbaluji zprávu od&nbsp;neznámého… Okamžitě mě&nbsp;uhodí do&nbsp;očí malá, karmínově zbarvená kartička s&nbsp;orientálními motivy&nbsp;– je&nbsp;zde uvedena adresa té&nbsp;lisabonské restaurace, která se&nbsp;specializuje na&nbsp;jídla z&nbsp;čínského Macaa. Mám před očima tvář toho starého, sympatického mestice. Na&nbsp;tenkém, takřka cigaretovém papíru je&nbsp;schematický plánek centrálního vídeňského hřbitova. Na&nbsp;hlavní aleji, vedoucí k&nbsp;obřadní kapli, je&nbsp;udělán křížek na&nbsp;místě, kde se&nbsp;napojuje jedna z&nbsp;vedlejších cest. Je&nbsp;tam napsáno dnešní datum a&nbsp;čas. Přibližně za&nbsp;tři hodiny od&nbsp;této chvíle tam musím čekat a&nbsp;přijde Tymoša!</span></p>
          <p class="chunk" data-nb-ref-number="228" data-nb-words="85" data-nb-chars="482"><span class="idea" data-nb-ref-number="228" id="idea228" data-nb-words="85" data-nb-chars="482">Málem mi&nbsp;vypadne papír z&nbsp;rukou&nbsp;– rozepínám opasek a&nbsp;sundávám kalhoty. Dostal jsem opravdový náraz a&nbsp;tělo teď patřičně reaguje… Pokud můj lisabonský kontakt&nbsp;– který zná Anna, nyní v&nbsp;Anglii, a&nbsp;který pochází od&nbsp;dědy z&nbsp;břehů Sázavy&nbsp;– zná tohle jméno, jež jsme s&nbsp;Pavlem dostali krkolomně v&nbsp;nemocnici z&nbsp;plukovníka, který je&nbsp;na&nbsp;morfiu? To&nbsp;znamená, že&nbsp;je&nbsp;okolo mne evropská síť lidí, kterým z&nbsp;nějakého neznámého důvodu stojím za&nbsp;to, že&nbsp;mi&nbsp;pomáhají a&nbsp;někdy i&nbsp;vytahují z&nbsp;nebezpečných situací.</span></p>
          <p class="chunk" data-nb-ref-number="229" data-nb-words="21" data-nb-chars="133"><span class="idea" data-nb-ref-number="229" id="idea229" data-nb-words="21" data-nb-chars="133">Hřejivá vlna sounáležitosti mnou proběhla jako snad nikdy v&nbsp;životě… Nejsem sám. A&nbsp;tihle lidé jsou na&nbsp;kontinentech, všude. Dobří lidé.</span></p>
          <p class="chunk" data-nb-ref-number="230" data-nb-words="32" data-nb-chars="206"><span class="idea" data-nb-ref-number="230" id="idea230" data-nb-words="32" data-nb-chars="206">Podle instrukcí napsaných obřadnou ruštinou jsem zničil tenký cigaretový papír. Spláchl jsem ho&nbsp;opakovaně a&nbsp;spolu s&nbsp;ním šel do&nbsp;stokového systému města Vídně i&nbsp;„dezinformační“ materiál&nbsp;– snad dvě kila hoven.</span></p>
          <p class="chunk" data-nb-ref-number="231" data-nb-words="7" data-nb-chars="63"><span class="idea" data-nb-ref-number="231" id="idea231" data-nb-words="7" data-nb-chars="63">Navštívenku lisabonské restaurace předám na&nbsp;hřbitově Tymo­šovi.</span></p>
          <p class="chunk" data-nb-ref-number="232" data-nb-words="60" data-nb-chars="364"><span class="idea" data-nb-ref-number="232" id="idea232" data-nb-words="60" data-nb-chars="364">Vracím se&nbsp;z&nbsp;podzemí, ve&nbsp;výtahové kabině si&nbsp;uhlazuju vlasy a&nbsp;nasadím všední, nic neříkající výraz. Na&nbsp;skleněné galerii přivírám oči oslněn světlem. „Indián“ už&nbsp;začal být netrpělivý&nbsp;– když mě&nbsp;spatřil, evidentně se&nbsp;uklidnil. „Jo,“ oznámím stručně na&nbsp;jeho tázavý pohled a&nbsp;oba se&nbsp;usmějem. Máme čas, ale stejně mě&nbsp;to&nbsp;láká od&nbsp;těch pěkně oblečených protofašistů někam ven.</span></p>
          <p class="chunk" data-nb-ref-number="233" data-nb-words="182" data-nb-chars="1141"><span class="idea" data-nb-ref-number="233" id="idea233" data-nb-words="182" data-nb-chars="1141">(Moje mysl vytáhla záznam situace: Bylo to&nbsp;zhruba před deseti lety. Vyšel tehdy na&nbsp;DVD sovětský seriál Sedmnáct zastavení jara. Zaregistroval jsem to&nbsp;pozdě a&nbsp;ani u&nbsp;vydavatele nebylo možné sehnat komplet. V&nbsp;půjčovně u&nbsp;Strossmayerova náměstí jsem zjistil, že&nbsp;disponují všemi epizodami. Když jsem si&nbsp;je&nbsp;postupně půjčoval&nbsp;– s&nbsp;překvapením jsem zaregistroval štítivou nechuť u&nbsp;mladíčka za&nbsp;pultem. Na&nbsp;plastových obalech těch disků byla totiž černobílá fotografie hlavního představitele&nbsp;– sovětského rozvědčíka, který se&nbsp;obětoval a&nbsp;takřka celý svůj dospělý život strávil v&nbsp;nacistické zahraniční zpravodajské službě. Na&nbsp;obalu DVD je&nbsp;proto ve&nbsp;svém „pracovním“ obleku&nbsp;– černé uniformě SS, se&nbsp;stříbrnou lebkou a&nbsp;zkříženými hnáty&nbsp;– „skull and bones“ na&nbsp;důstojnické čapce… Mladík u&nbsp;pokladny by&nbsp;mi&nbsp;nejraději plivl do&nbsp;obličeje, vrhl by&nbsp;se&nbsp;na&nbsp;mne. Domníval se&nbsp;zajisté&nbsp;– obsah seriálu samozřejmě neznal&nbsp;– že&nbsp;jsem nácek, fašista, který se&nbsp;chodí ukájet úchylným seriálem glorifikujícím zlo fašismu. Usmíval jsem se&nbsp;na&nbsp;něj a&nbsp;cítil, že&nbsp;mu&nbsp;nemůžu a&nbsp;ani nechci vysvětlit, proč si&nbsp;půjčuji ten ruský film… Byl jsem rád, že&nbsp;má&nbsp;tak opravdovou nenávist k&nbsp;této ideologii.</span></p>
          <p class="chunk" data-nb-ref-number="234" data-nb-words="184" data-nb-chars="1247"><span class="idea" data-nb-ref-number="234" id="idea234" data-nb-words="184" data-nb-chars="1247">Vzpomínka mi&nbsp;vrátila text jedné knihy, kde ruský zpravodajský důstojník, který žil léta v&nbsp;ilegalitě na&nbsp;okupovaných územích a&nbsp;na konci války organizoval partyzánské hnutí&nbsp;– vypráví, jak několik týdnů po&nbsp;porážce Berlína sezval maršál Žukov rozvědné pracovníky, kteří pracovali v&nbsp;ilegalitě na&nbsp;území Německa… Měli přijít v&nbsp;oblečení používaném v&nbsp;konspiraci. Když vstoupil uvedený důstojník do&nbsp;velkého sálu, trhl sebou&nbsp;– protože na&nbsp;lavicích podél stěn seděli zarostlí muži ve&nbsp;vatovaných bundách, byli tam nenápadní človíčkové s&nbsp;brejličkami na&nbsp;nosech, v&nbsp;ošuntělých oblecích, pobledlí hladem a&nbsp;nedostatkem, dívky a&nbsp;ženy všech možných věkových kategorií a&nbsp;sociálních vrstev&nbsp;– a&nbsp;na protější straně seděli druzi ve&nbsp;zbrani, navlečení v&nbsp;šedých uniformách wehrmachtu a&nbsp;černých, „smrťáckých“ uniformách SS… Všichni se&nbsp;jich báli, báli se&nbsp;instinktivním strachem získaným během války. Tehdy znamenala německá uniforma&nbsp;– blízkost smrti… V&nbsp;sále bylo ticho a&nbsp;teprve maršál se&nbsp;sborem svých generálů při slavnostním přípitku vysvětlil těm v&nbsp;„civilu“ přítomnost nenáviděných uniforem. Byli to&nbsp;jejich kolegové, kteří bojovali na&nbsp;nejtěžší frontě války&nbsp;– zde stačil jeden chybný krok, jediná odlišná reakce, nečekané přeřeknutí&nbsp;– a&nbsp;mučírna gestapa zaduněla železnými vraty.)</span></p>
          <p class="chunk" data-nb-ref-number="235" data-nb-words="217" data-nb-chars="1348"><span class="idea" data-nb-ref-number="235" id="idea235" data-nb-words="217" data-nb-chars="1348">Když k&nbsp;nám opět přijde mladý Pákistánec, usměju se&nbsp;na&nbsp;něj a&nbsp;mrknu okem. V&nbsp;temné inteligentní tváři zasvítí oslnivě bílé zuby. Ptám se&nbsp;ho, zdali u&nbsp;něj můžeme zaplatit&nbsp;– vysvětlí nám, že&nbsp;se&nbsp;inkasuje u&nbsp;šaten, tam má&nbsp;stanoviště vrchní číšník. Nabídnu tedy mladíkovi svou ruku na&nbsp;rozloučenou a&nbsp;přeji mu&nbsp;v&nbsp;životě štěstí. Pokládám na&nbsp;tácek drobné… Dopíjíme voňavé pšeničné pivo, spolu s&nbsp;mlčenlivým, spokojeným „indiánem“ se&nbsp;zvednem a&nbsp;u&nbsp;východu na&nbsp;nás zhurta vybafne vedoucí, „blb“ tohodle podniku… Zřejmě je&nbsp;v&nbsp;příbuzenském vztahu s&nbsp;těmi hlídači v&nbsp;galerii. Je&nbsp;to&nbsp;krevnatý, šedovlasý řimbaba, hlas se&nbsp;mu&nbsp;třese bezmocnou nenávistí. Vypadá to, že&nbsp;všichni Rakušané ve&nbsp;věku okolo „klimakteria“, když zaslechnou českou řeč, dostávají tichý, bezmocný psotník. Tenhle má&nbsp;úplně „srdeční“ třas rukou, halasně vyjmenovává položky na&nbsp;našem účtu, jako by&nbsp;velitel stavěl do&nbsp;pozoru setninu vojáků… S&nbsp;poklidným zájmem studujeme toho chudáka. Čekám, až&nbsp;z&nbsp;toho kokota vypadne konečná cifra za&nbsp;čtyři piva, a&nbsp;začínám rozumět pocitům, které má&nbsp;asi Cikán, když jde mezi „bílé“. Konečně ve&nbsp;Francii, v&nbsp;„bohémské“ zemi Galů, jsou Češi od&nbsp;středověku známí jako „la bohéme“ a&nbsp;naše zem je&nbsp;„Bohemia“. Bohém je&nbsp;ve&nbsp;francouzštině Rom, Cikán. Naše zem je&nbsp;tedy&nbsp;– viděno ignorantskými „žabožrouty“, do&nbsp;sebe zahleděnými „šnekomily“&nbsp;– zemí Cikánů. Budiž&nbsp;– já&nbsp;netrpím ruskou frankofilní obsesí.</span></p>
          <p class="chunk" data-nb-ref-number="236" data-nb-words="123" data-nb-chars="771"><span class="idea" data-nb-ref-number="236" id="idea236" data-nb-words="123" data-nb-chars="771">Jak řípa červený od&nbsp;té&nbsp;námahy sdělit nám svou nenávist a&nbsp;opo­vrže­ní, dokončil „buldok u&nbsp;boudy“ svůj štěkot nad účtenkou, zabzučí elektronická pokladna&nbsp;– a&nbsp;dostávám konečně do&nbsp;ruky účet a&nbsp;platím, co&nbsp;mi&nbsp;ten „Papageno“ napočítal… Dlužno podotknout, že&nbsp;se&nbsp;nesek a&nbsp;že nás nenatáh&nbsp;– to&nbsp;bych ani od&nbsp;něj nečekal… Pot mu&nbsp;stéká po&nbsp;tvářích a&nbsp;mizí v&nbsp;kachlíčkovaných útrobách restauračního zázemí… Dnes večer asi navštíví „černou princeznu“, nechá se&nbsp;spoutat policejními „želízky“, vypolstrovanými růžovou kožešinkou. Ďáblice na&nbsp;vysokých podpatcích mu&nbsp;naplácá na&nbsp;třaslavou, měkkou prdel. „Černá sestřička“ ho&nbsp;potom v&nbsp;gynekologickém křesle pořádně vycévkuje… Už&nbsp;se&nbsp;na&nbsp;to&nbsp;těší. Potřebuje to&nbsp;jak koza drbání… Pak půjde domů a&nbsp;vynadá své hodné zestárlé ženě… On&nbsp;už&nbsp;se&nbsp;nějaký důvod najde.</span></p>
          <p class="chunk" data-nb-ref-number="237" data-nb-words="86" data-nb-chars="517"><span class="idea" data-nb-ref-number="237" id="idea237" data-nb-words="86" data-nb-chars="517">Odcházíme, čekáme na&nbsp;výtah. Na&nbsp;buldokovo místo u&nbsp;pokladny teď nastoupil vysoký, ramenatý mladík&nbsp;– má&nbsp;malou hlavu nasazenou na&nbsp;svalnatém krku. Trčí mu&nbsp;ta&nbsp;hlavička uprostřed širokých ramen jak špunt od&nbsp;vína… Obličej vypadá, že&nbsp;mu&nbsp;ho&nbsp;na&nbsp;masitý krk namaloval fixou desetiletý oligofrenik. Jedna kostrbatá čára byl nos, druhá čára ústa… Oči chyběly. Byly tak malé, nanicovaté a&nbsp;bez výrazu&nbsp;– vypadalo to, že&nbsp;ten vazoun má&nbsp;mozek a&nbsp;oči uloženy někde jinde v&nbsp;těle. Nechci přemýšlet, kde se&nbsp;asi ty&nbsp;kognitivní funkce odehrávají.</span></p>
          <p class="chunk" data-nb-ref-number="238" data-nb-words="49" data-nb-chars="280"><span class="idea" data-nb-ref-number="238" id="idea238" data-nb-words="49" data-nb-chars="280">Usmíváme se&nbsp;na&nbsp;to&nbsp;lidské zvíře a&nbsp;to hledí prázdným pohledem na&nbsp;nás, bez myšlenky. Má&nbsp;pootevřená ústa, asi mu&nbsp;nejde dýchat nosem… Když se&nbsp;za&nbsp;námi zavřou skleněné dveře výtahu, pootočí se&nbsp;a&nbsp;se stejným výrazem, s&nbsp;otevřenými ústy hledí přímo před sebe, dívá se&nbsp;na&nbsp;průduch klimatizace.</span></p>
        </section>
        <section>
          <p class="chunk" data-nb-ref-number="239" data-nb-words="70" data-nb-chars="468"><span class="idea" data-nb-ref-number="239" id="idea239" data-nb-words="70" data-nb-chars="468">Rozsáhlé prostranství, parky a&nbsp;paláce Hofburgu&nbsp;– modré nebe nad hlavou. Větřík od&nbsp;vodotrysků přináší svěžest srpnového poledne. Bílé slunce prozařuje fontány, rozsvěcuje vodní tříšť&nbsp;– která jak tekuté diamantové závěsy a&nbsp;lustry padá nazpět na&nbsp;hladinu. V&nbsp;tryskajících krystalech na&nbsp;zlomek vteřiny uvězněné světlo&nbsp;– se&nbsp;uvolňuje ze&nbsp;svých atomárních vazeb, rozlétne se&nbsp;na&nbsp;všechny strany a&nbsp;způsobuje na&nbsp;dně kašen podivuhodné úkazy, tiché záblesky a&nbsp;bludné, rozčeřené stíny.</span></p>
          <p class="chunk" data-nb-ref-number="240" data-nb-words="38" data-nb-chars="230"><span class="idea" data-nb-ref-number="240" id="idea240" data-nb-words="38" data-nb-chars="230">Jdeme s&nbsp;„indiánem“ na&nbsp;tramvaj. Geofyzik žije v&nbsp;Brně a&nbsp;do Vídně jezdí poslední léta velmi často… Pro něj to&nbsp;je&nbsp;opravdu za&nbsp;kopcem… S&nbsp;jistotou tedy kráčíme na&nbsp;zastávku električky, která nás spolehlivě odveze na&nbsp;vídeňskou „Centrálku“.</span></p>
          <p class="chunk" data-nb-ref-number="241" data-nb-words="51" data-nb-chars="334"><span class="idea" data-nb-ref-number="241" id="idea241" data-nb-words="51" data-nb-chars="334">Prosklená ponrava kodrcá na&nbsp;kolejích, chvílemi si&nbsp;připadám jako v&nbsp;brněnském „Krpoli“ nebo na&nbsp;Moravském náměstí, jindy zas v&nbsp;Karmelitské ulici na&nbsp;Malé Straně, potom zase jak ve&nbsp;Vršovicích… Teď poznávám Simmering, v&nbsp;průhledech do&nbsp;širokých ulic plných automobilů, paláců a&nbsp;divadel vidím, že&nbsp;jsem opravdu v&nbsp;císařské a&nbsp;královské metropoli.</span></p>
          <p class="chunk" data-nb-ref-number="242" data-nb-words="86" data-nb-chars="538"><span class="idea" data-nb-ref-number="242" id="idea242" data-nb-words="86" data-nb-chars="538">Maďaři, Bosňáci, Poláci a&nbsp;Slezané, Židé z&nbsp;Haliče a&nbsp;Bukoviny, Rusíni a&nbsp;Vlachové, Černohorci a&nbsp;Srbové, Chorvati a&nbsp;Slovinci… Čechové a&nbsp;starodávní Slováci, žijící na&nbsp;poloninách, uprostřed stád ovcí pokuřují faječku, dlouhé, do&nbsp;copů a&nbsp;dredů spletené vlasy jim vlají v&nbsp;tom horském vzduchu, na&nbsp;hlavách mají naražené širokánské plstěné klobouky. A&nbsp;– Cikáni putující po&nbsp;pěšinách světa, kotláři a&nbsp;koňáci, medvědáři a&nbsp;vědmy, hadačky z&nbsp;ruky&nbsp;– odnášejí kdákající slepice po&nbsp;nočních cestách, s&nbsp;kejhající husou utíkají za&nbsp;kopec a&nbsp;svítí jim k&nbsp;tomu měsíc.</span></p>
          <p class="chunk" data-nb-ref-number="243" data-nb-words="72" data-nb-chars="477"><span class="idea" data-nb-ref-number="243" id="idea243" data-nb-words="72" data-nb-chars="477">Takového pohádkového císařstvíčka a&nbsp;královstvíčka byla (a&nbsp;mož­ná někdy nad ránem… kdy nad světem létají nepokojné sny a&nbsp;spáči se&nbsp;budí se&nbsp;zmuchlaným obličejem a&nbsp;nic nechápajícíma očima hledí na&nbsp;světélkující budík… kojenci zatleskají nožičkama v&nbsp;peřinkách&nbsp;– a&nbsp;psi v&nbsp;peleších se&nbsp;zavilou vášní rychle procvakají zuby svou srst, hledajíce blechu, která je&nbsp;sužuje v&nbsp;oblasti koulí)… pořád ještě nějakým nepochopitelným způsobem je&nbsp;– tato Vídeň hlavním a&nbsp;požehnaňoučkým hlavním městem.</span></p>
        </section>
        <section>
          <p class="chunk" data-nb-ref-number="244" data-nb-words="130" data-nb-chars="900"><span class="idea" data-nb-ref-number="244" id="idea244" data-nb-words="130" data-nb-chars="900">Zentralfriedhof je&nbsp;regulérní městská čtvrť. Leží tu&nbsp;snad tři miliony mrtvých… Všechno je&nbsp;obrovské&nbsp;– vstupní vrata, boční vchody, široké aleje mezi náhrobky. Automobily s&nbsp;pozůstalými zde mohou projíždět… zajisté s&nbsp;funerální vážností… Uprostřed korun stromů, ve&nbsp;sbíhajícím se&nbsp;paprsčitém systému hlavních tříd a&nbsp;postranních ulic, se&nbsp;tyčí obludně veliká pohřební kaple, basilica maior národa neživých. Upíří katedrála… Opravdu se&nbsp;domnívám, jda alejí, kde z&nbsp;břečťanů vykukují bysty hudebních skladatelů, malířů a&nbsp;básníků, že&nbsp;kráčím snovou krajinou, veden zlátnoucími přeludy po&nbsp;vydatné dýmce opia… Hrome, tahle končina na&nbsp;mne působí tak silně&nbsp;– takovou moc mají ty&nbsp;zástupy koster, prorostlých kořeny v&nbsp;hutné, vydatné zemi, že&nbsp;realita má&nbsp;snový, řídký charakter… a&nbsp;moje myšlenky a&nbsp;ještě více pocity dostávají punc neodvratnosti, budoucnost ovlivňující, oplozující veliké zárodečné shluky buněk nového světa.</span></p>
        </section>
        <section>
          <p class="chunk" data-nb-ref-number="245" data-nb-words="36" data-nb-chars="221"><span class="idea" data-nb-ref-number="245" id="idea245" data-nb-words="36" data-nb-chars="221">Sedíme na&nbsp;lavičkách na&nbsp;hlavní třídě, naproti pohřebnímu monstru. Hledím na&nbsp;ten Bajkonur loučení&nbsp;– a&nbsp;šlašitý „indián“ jak sfinga s&nbsp;pohyblivou hlavou mžourá do&nbsp;slunce a&nbsp;občas sekne černým očkem do&nbsp;postranních alejí… Je&nbsp;čas.</span></p>
          <p class="chunk" data-nb-ref-number="246" data-nb-words="69" data-nb-chars="441"><span class="idea" data-nb-ref-number="246" id="idea246" data-nb-words="69" data-nb-chars="441">Ze&nbsp;stínu vzrostlých stromů, z&nbsp;uličky mezi černými náhrobky pomalu teď vyjel stejně černý a&nbsp;lesklý mercedes. Za&nbsp;potemnělými skly zahlédnu vesele kývajícího Pavla. Naleštěný, tiše předoucí monolit zastavil u&nbsp;nás. Otevřely se&nbsp;zadní dveře a&nbsp;usměje se&nbsp;na&nbsp;mě&nbsp;starší chlápek… „Indián“ si&nbsp;automaticky vzal místo vedle mladého řidiče&nbsp;– toho už&nbsp;znám z&nbsp;Alt Wien. Odrazili jsme, jako loď tiše plujeme alejemi. Pomalu míjíme osamělé návštěvníky hřbitova.</span></p>
          <p class="chunk" data-nb-ref-number="247" data-nb-words="49" data-nb-chars="315"><span class="idea" data-nb-ref-number="247" id="idea247" data-nb-words="49" data-nb-chars="315">Hledím na&nbsp;usměvavého šedesátníka&nbsp;– má&nbsp;podsaditou, středně velkou postavu a&nbsp;široký obličej… Jeho základní charakteristika&nbsp;– obyčejnost. Takových tváří jsou na&nbsp;světě tisíce a&nbsp;tisíce… Je&nbsp;to&nbsp;široká, otevřená tvář vzbuzující důvěru. Jako byste se&nbsp;s&nbsp;ním kdysi už&nbsp;setkali&nbsp;– nějaký hodný, vzdálený strýček ve&nbsp;vašem dětství.</span></p>
          <p class="chunk" data-nb-ref-number="248" data-nb-words="84" data-nb-chars="494"><span class="idea" data-nb-ref-number="248" id="idea248" data-nb-words="84" data-nb-chars="494">Natáhne ke&nbsp;mně ruku a&nbsp;pronese obyčejně, nepateticky: „Tymoša.“ Stisknu pevnou, teplou dlaň a&nbsp;řeknu své jméno… Pavel do&nbsp;mě&nbsp;přátelsky štouchá a&nbsp;hlaholí: „Řekni svý pravý jméno, přiznej se&nbsp;– řekni svý skutečný jméno!“ Je&nbsp;jako z&nbsp;jiného těsta, spontánní a&nbsp;uvolněný&nbsp;– vesele rozvíjí různé slovní gagy… Vyměním si&nbsp;pohled s&nbsp;šedesátníkem, ten vesele zamžourá očima a&nbsp;pokrčí rameny&nbsp;– rozumím. Pavel je&nbsp;prostě v&nbsp;euforii a&nbsp;nejlepší bude v&nbsp;té veselé náladě ho&nbsp;nechat… Ony se&nbsp;mu&nbsp;ty&nbsp;endorfiny samy spotřebují.</span></p>
          <p class="chunk" data-nb-ref-number="249" data-nb-words="20" data-nb-chars="135"><span class="idea" data-nb-ref-number="249" id="idea249" data-nb-words="20" data-nb-chars="135">Jedeme ven ze&nbsp;hřbitova, do&nbsp;ulic&nbsp;– projíždíme venkovsky vypadající vilkovou čtvrtí, je&nbsp;zde plno vinných sklípků a&nbsp;zahradních restaurací.</span></p>
          <p class="chunk" data-nb-ref-number="250" data-nb-words="100" data-nb-chars="566"><span class="idea" data-nb-ref-number="250" id="idea250" data-nb-words="100" data-nb-chars="566">Tymoša se&nbsp;mi&nbsp;dívá přímo do&nbsp;očí a&nbsp;pak sklopí zraky na&nbsp;podlahu. Uvažuje&nbsp;– přemýšlí a&nbsp;já cítím, že&nbsp;zpracovává dojmy, které získal z&nbsp;bezprostředního setkání… Ani na&nbsp;vteřinu nepochybuji, že&nbsp;si&nbsp;mne předem nastudoval, informoval se&nbsp;u&nbsp;svých kontaktů… Úplně cítím v&nbsp;páteři, že&nbsp;o&nbsp;mně ví&nbsp;víc, než vím sám o&nbsp;sobě. Některé informace a&nbsp;zážitky prostě mozek okamžitě skryje a&nbsp;nepustí nikdy do&nbsp;vědomí… Nosíte je&nbsp;pak napsané na&nbsp;čele svítícím písmem, všichni si&nbsp;ve&nbsp;vás čtou jak v&nbsp;otevřené knize, a&nbsp;vy jste jediní, kteří nemáte povolen přístup… Naštěstí&nbsp;– v&nbsp;tomhle jsme všichni stejní.</span></p>
          <p class="chunk" data-nb-ref-number="251" data-nb-words="52" data-nb-chars="299"><span class="idea" data-nb-ref-number="251" id="idea251" data-nb-words="52" data-nb-chars="299">Tymoša na&nbsp;mne opět pohlédl a&nbsp;rovnou spustil měkkou češtinou: „Budu stručný, nemáme dost času na&nbsp;tu&nbsp;hromadu informací… Dělám to&nbsp;pro plukovníka a&nbsp;pro tvého známého&nbsp;– co&nbsp;tak rád (nenašel správné slovo)… co&nbsp;má&nbsp;daču u&nbsp;řeky Sázavy. Máš bloknot?“ Kývu hlavou a&nbsp;vyndávám z&nbsp;kapsy sešitek a&nbsp;propisovací tužku.</span></p>
          <p class="chunk" data-nb-ref-number="252" data-nb-words="100" data-nb-chars="633"><span class="idea" data-nb-ref-number="252" id="idea252" data-nb-words="100" data-nb-chars="633">„Zapiš body a&nbsp;jména&nbsp;– ostatní si&nbsp;vzpomeneš… Je&nbsp;to&nbsp;stará persóna&nbsp;– Boris Pash!… Ponjal? Boris Teodor Paškovskij se&nbsp;narodil roku 1900 v&nbsp;górodě San Francisco. V&nbsp;1912 odplul. V&nbsp;Rusku absolvoval teologický seminář, potom námořní institut&nbsp;– a&nbsp;šel do&nbsp;služby v&nbsp;bělogvardějském námořnictvu… 1920 odešel v&nbsp;Germániu, pracoval v&nbsp;YMCA… 1921 se&nbsp;vrátil do&nbsp;USA… Teď to&nbsp;začíná být zajímavé&nbsp;– 1940 pracuje na&nbsp;pozici hlavního důstojníka bezopasnosti&nbsp;– měl na&nbsp;starost bezpečnost projektu Manhattan. Znáš? Atomová puma… On&nbsp;odstavil od&nbsp;projektu vodíkové zbraně fyzika Oppenheimera. Oppenheimer&nbsp;– čistý člověk, tovarišč v&nbsp;práci na&nbsp;bezpečnosti celého světa!</span></p>
          <p class="chunk" data-nb-ref-number="253" data-nb-words="77" data-nb-chars="523"><span class="idea" data-nb-ref-number="253" id="idea253" data-nb-words="77" data-nb-chars="523">Silná termojaderná zbraň je&nbsp;dostatečná hrozba pro potenciální strůjce války a&nbsp;bylo důležité, že&nbsp;Sověti byli až&nbsp;druzí v&nbsp;jaderném závodě… V&nbsp;očích mezinárodní komunity inteligentních lidí je&nbsp;USA prvním vynálezcem jaderné hrozby. A&nbsp;jediným státem&nbsp;– který jadernou zbraň použil ve&nbsp;vojně, jediným státem, který použil jadernou zbraň proti civilnímu obyvatelstvu. Hirošima měla průmyslové podniky… ale Nagasaki nemělo z&nbsp;vojenského hlediska žádnou cenu… Tokio a&nbsp;Drážďany&nbsp;– miliony mrtvých civilistů pod zápalnými pumami… To&nbsp;je&nbsp;USA!</span></p>
          <p class="chunk" data-nb-ref-number="254" data-nb-words="36" data-nb-chars="240"><span class="idea" data-nb-ref-number="254" id="idea254" data-nb-words="36" data-nb-chars="240">Zpátky k&nbsp;Pashovi… 1944 mise Alsos&nbsp;– v&nbsp;Germánii, věrbovka fyziků&nbsp;– jaderných vědců, štěpný materiál a&nbsp;výzkumná zařízení, všechny dostupné informace… Po&nbsp;válce&nbsp;– čtyřicet šest a&nbsp;čtyřicet sedm, Japonsko, vojenská rozvědka u&nbsp;generála MacArthura.</span></p>
          <p class="chunk" data-nb-ref-number="255" data-nb-words="70" data-nb-chars="502"><span class="idea" data-nb-ref-number="255" id="idea255" data-nb-words="70" data-nb-chars="502">Roky čtyřicet osm až&nbsp;padesát jedna je&nbsp;armádní přidělenec u&nbsp;CIA… Operace Bloodstone… organizování německých důstojníků&nbsp;– nacistů, kriminálních existencí, Ukrajinců z&nbsp;UPA, ruských diverzantů z&nbsp;jednotek Vlasova, Abwehr&nbsp;– vrazi z&nbsp;divize Nachtigall… široká věrbovka špionů proti Moskvě… Tisíce diverzantů na&nbsp;padácích poslali proti Moskvě… Všichni byli dopadeni, obráceni proti svým na&nbsp;Zapádě, radiohra: Pošlete více bojovníků, peníze ve&nbsp;zlatě, zbraně, radiostanice&nbsp;– je&nbsp;zde veliké povstání proti komunistům!</span></p>
          <p class="chunk" data-nb-ref-number="256" data-nb-words="20" data-nb-chars="152"><span class="idea" data-nb-ref-number="256" id="idea256" data-nb-words="20" data-nb-chars="152">CIA&nbsp;– odbor tajných operací, poslal milion dolarů do&nbsp;Polska dezinformační organizaci lidového odporu proti komunismu, uměle vytvořené našimi operativci.</span></p>
          <p class="chunk" data-nb-ref-number="257" data-nb-words="9" data-nb-chars="67"><span class="idea" data-nb-ref-number="257" id="idea257" data-nb-words="9" data-nb-chars="67">Celkový výsledek těchto aktivit Američanů a&nbsp;německých fašistů? Nul!</span></p>
          <p class="chunk" data-nb-ref-number="258" data-nb-words="52" data-nb-chars="334"><span class="idea" data-nb-ref-number="258" id="idea258" data-nb-words="52" data-nb-chars="334">Potom&nbsp;– Paškovskij-Pash… padesát jedna až&nbsp;padesát tři Vídeň, rezident… padesát tři až&nbsp;padesát sedm Washington, speciální služby&nbsp;– vysoký důstojník. V&nbsp;tom čase označil, před Radou pro národní bezpečnost&nbsp;– že&nbsp;Oppenheimer je&nbsp;neseriózní člověk, neloajální… padesát sedm&nbsp;– odešel Pash z&nbsp;armády do&nbsp;výslužby… Zemřel v&nbsp;roce 1995 v&nbsp;Kalifornii.</span></p>
          <p class="chunk" data-nb-ref-number="259" data-nb-words="1" data-nb-chars="10"><span class="idea" data-nb-ref-number="259" id="idea259" data-nb-words="1" data-nb-chars="10">Rezultát?“</span></p>
          <p class="chunk" data-nb-ref-number="260" data-nb-words="32" data-nb-chars="212"><span class="idea" data-nb-ref-number="260" id="idea260" data-nb-words="32" data-nb-chars="212">Krčím nechápavě rameny. Za&nbsp;okny je&nbsp;vidět široká stuha Dunaje, rozlitá do&nbsp;zamžené, namodralé nížiny&nbsp;– vysoké siluety topolů a&nbsp;dubů v&nbsp;dálkách dávají pocítit nesmírnost otevřeného prostoru… Stoupáme někam nad město.</span></p>
          <p class="chunk" data-nb-ref-number="261" data-nb-words="47" data-nb-chars="282"><span class="idea" data-nb-ref-number="261" id="idea261" data-nb-words="47" data-nb-chars="282">Hledím do&nbsp;očí starého Tymoši a&nbsp;hledám odpověď na&nbsp;jeho otázku. Skromně sklopí svůj zrak a&nbsp;tiše&nbsp;– sám sobě odpoví: „Ve dvacátém roce odjel z&nbsp;mladé sovětské republiky mladý bojovník… náš člověk!! Národní hrdina!“ Ten důraz na&nbsp;těch několika slovech konečně rozsvítil poznání v&nbsp;mé hlavě.</span></p>
          <p class="chunk" data-nb-ref-number="262" data-nb-words="40" data-nb-chars="274"><span class="idea" data-nb-ref-number="262" id="idea262" data-nb-words="40" data-nb-chars="274">„Podívej.“ Tymoša mi&nbsp;podává černobílou, ohmatanou fotografii, papír je&nbsp;na&nbsp;krajích popraskaný&nbsp;– poznávám na&nbsp;ní&nbsp;prezidenta USA Johnsona, jde podél zdravotnického pojízdného lehátka… vedle něj kráčí muž v&nbsp;klobouku, šedesátník v&nbsp;brýlích a&nbsp;šedém obleku, má&nbsp;dlouhou, kobylí hlavu.</span></p>
          <p class="chunk" data-nb-ref-number="263" data-nb-words="56" data-nb-chars="358"><span class="idea" data-nb-ref-number="263" id="idea263" data-nb-words="56" data-nb-chars="358">„Znáš ho?“ Tymoša ukázal prstem na&nbsp;Johnsona. „To je&nbsp;viceprezident Johnson… fotografie z&nbsp;Parkland Hospital v&nbsp;Dallasu, na&nbsp;lehátku mrtvý J. F. Kennedy&nbsp;– prezident USA s&nbsp;polovinou své hlavy, druhá polovina je&nbsp;roztříštěná na&nbsp;polstrování automobilu, na&nbsp;asfaltu náměstí Dealey Plaza. To&nbsp;udělal projektil dum-dum… Ten muž v&nbsp;klobouku, vedle Johnsona&nbsp;– je&nbsp;Boris Pash.“</span></p>
          <p class="chunk" data-nb-ref-number="264" data-nb-words="95" data-nb-chars="629"><span class="idea" data-nb-ref-number="264" id="idea264" data-nb-words="95" data-nb-chars="629">Tymoša je&nbsp;v&nbsp;ráži&nbsp;– má&nbsp;zjevně edukativní sklony. Vytahuje ze&nbsp;složky dokumentů další fotografii. Tenhle snímek znám&nbsp;– nebo to&nbsp;byl filmový záznam? Bezprostředně po&nbsp;oficiálním prohlášení lékařů, že&nbsp;americký prezident Kennedy podlehl zraněním a&nbsp;je mrtev… na&nbsp;dallaském letišti, na&nbsp;palubě prezidentského letounu&nbsp;– skládá nový prezident USA Johnson přísahu na&nbsp;bibli. Vedle něj stojí Jacqueline Kennedyová, čerstvá vdova po&nbsp;předcházejícím prezidentovi (dopoledne ten den ještě společně snídali s&nbsp;pozvanými hosty v&nbsp;hotelu)&nbsp;– růžový oblek má&nbsp;postříkaný manželovým mozkem a&nbsp;krví. Tiše pláče a&nbsp;kouše si&nbsp;dolní ret, aby nezačala naříkat nahlas.</span></p>
          <p class="chunk" data-nb-ref-number="265" data-nb-words="60" data-nb-chars="375"><span class="idea" data-nb-ref-number="265" id="idea265" data-nb-words="60" data-nb-chars="375">Tymošův prst ukazuje na&nbsp;jednoho chlapíka, mně neznámou postavu. Johnson právě doříkal přísahu a&nbsp;podíval se&nbsp;na&nbsp;neznámého, ten spiklenecky mrká jedním okem a&nbsp;s&nbsp;pevně zavřenými ústy se&nbsp;vesele&nbsp;– ďábelsky šklebí. Johnson se&nbsp;též široce usmívá. Vedle pořád stojí tiše plačící mladá a&nbsp;krásná vdova. Skupinka ostatních přihlížejících neví nic. Zírají&nbsp;– stále v&nbsp;šoku z&nbsp;krvavé události.</span></p>
          <p class="chunk" data-nb-ref-number="266" data-nb-words="139" data-nb-chars="865"><span class="idea" data-nb-ref-number="266" id="idea266" data-nb-words="139" data-nb-chars="865">Tymoša klepe ukazovákem na&nbsp;fotografii, povídá a&nbsp;já zapisuji: „David Atlee Phillips&nbsp;– specialista na&nbsp;diverzní akce, zátoka Sviní, pravá ruka Prescota Bushe, otce George Bushe, ten byl poradce prezidenta Eisenhowera, za&nbsp;války s&nbsp;Averellem Harrimanem vlastnil banku a&nbsp;podporoval Hitlera. Jeho syn George Bush toho osudného dne stál na&nbsp;Dealey Plaza a&nbsp;monitoroval situaci. Spikli se&nbsp;proti JFK všichni… Státní převrat… Museli jsme mít situaci pod kontrolou&nbsp;– proto byl při prvních náznacích přiveden ke&nbsp;štábu exekutivní akce Boris Pash… Jeho spojka přímo do&nbsp;centra dění&nbsp;– George de&nbsp;Mohrenschildt, to&nbsp;byl spolehlivý neřád&nbsp;– peníze a&nbsp;strach fungují na&nbsp;něho dokonale… Když se&nbsp;po&nbsp;letech zdálo, že&nbsp;bude mluvit&nbsp;– chtěl prodat svůj příběh, ale on&nbsp;mu&nbsp;přeci vůbec nepatřil, dokonce ani Mohrenschildt si&nbsp;nepatřil. Když to&nbsp;bylo na&nbsp;spadnutí, tak jednoho dne zakopl o&nbsp;svou brokovnici.“</span></p>
          <p class="chunk" data-nb-ref-number="267" data-nb-words="219" data-nb-chars="1374"><span class="idea" data-nb-ref-number="267" id="idea267" data-nb-words="219" data-nb-chars="1374">Pavel se&nbsp;zájmem chvíli naslouchal, pak ho&nbsp;to&nbsp;přestalo bavit&nbsp;– pochopil základní myšlenku a&nbsp;věnoval se&nbsp;pohledu na&nbsp;ubíhající město. Jedeme po&nbsp;okruhu, v&nbsp;dálce na&nbsp;druhém břehu jsou vidět moderní výškové budovy. Tymoša všem nabízí lahve s&nbsp;chladivou minerálkou, má&nbsp;v&nbsp;polstrování ukrytý chladicí box. Sám si&nbsp;vzal čaj z&nbsp;termosky&nbsp;– zavonělo to&nbsp;bylinkami a&nbsp;puškvorcem. Omluvně si&nbsp;ukázal někam na&nbsp;játra, pokrčil s&nbsp;úsměvem rameny a&nbsp;pak mávl rukou. Když polkl doušek hořkého odvaru, opět zvedl obočí&nbsp;– beru do&nbsp;ruky pero a&nbsp;píšu: „První signál, že&nbsp;se&nbsp;něco chystá, bylo vyslání radarového specialisty Leea Harveye Oswalda, který byl na&nbsp;tajné vojenské základně v&nbsp;Japonsku školen v&nbsp;ruském jazyce, na&nbsp;fingovaný odchod do&nbsp;Sovětského svazu. Zde požádal o&nbsp;občanství a&nbsp;oženil se&nbsp;s&nbsp;ruskou dívkou. Zpravodajci brzy zjistili, že&nbsp;jeho informace o&nbsp;výškových letounech U2, o&nbsp;práci a&nbsp;frekvencích vojenských radarů na&nbsp;Okinawě&nbsp;– jsou záležitosti pro ně&nbsp;dávno známé, a&nbsp;když psychologové definovali jeho osobnost jako nestálého, impulzivního neurotika… ztratila o&nbsp;něj zpravodajská služba zájem… Jeho ruská manželka měla samozřejmě za&nbsp;úkol monitorovat jeho život a&nbsp;kontakty. Po&nbsp;roce zažádal Oswald o&nbsp;návrat do&nbsp;USA a&nbsp;okamžitě dostal od&nbsp;konzulátu zálohu na&nbsp;lístky pro celou rodinu, bylo mu&nbsp;uděleno vstupní vízum a&nbsp;prakticky okamžitě byla anulována jeho prohlášení, jimiž se&nbsp;oficiálně zříká amerického občanství.</span></p>
          <p class="chunk" data-nb-ref-number="268" data-nb-words="45" data-nb-chars="304"><span class="idea" data-nb-ref-number="268" id="idea268" data-nb-words="45" data-nb-chars="304">V&nbsp;Americe byla okolo Oswalda, který teď vystupoval jako zuřivý levičák, aktivizována síť našich spolupracovníků, kteří dohlíželi na&nbsp;přípravu akce. Boris Pash byl poblíž vrcholu pyramidy, měl přehled o&nbsp;všem dění. Zabezpečoval pro spiklence řadu opatření&nbsp;– která se&nbsp;v&nbsp;souvislosti s&nbsp;atentátem musela učinit.</span></p>
          <p class="chunk" data-nb-ref-number="269" data-nb-words="62" data-nb-chars="430"><span class="idea" data-nb-ref-number="269" id="idea269" data-nb-words="62" data-nb-chars="430">V&nbsp;zásadě dohlížel, aby to&nbsp;ti&nbsp;jižanští kovbojové vůbec zvládli. (Z&nbsp;mezinárodního hlediska bylo dobré nechat tu&nbsp;soldatesku provést atentát, na&nbsp;věky se&nbsp;tak pošpiní politická pravice a&nbsp;rozdělí se&nbsp;americká veřejnost. Sověti rovněž potřebovali ještě čas&nbsp;– a&nbsp;vyhovovala jim studená válka, hrozba nikdy neuskutečněné konfrontace. Rusko nejdříve muselo společensky, kulturně a&nbsp;technologicky dozrát&nbsp;– prakticky to&nbsp;trvalo až&nbsp;do&nbsp;perestrojky.)</span></p>
          <p class="chunk" data-nb-ref-number="270" data-nb-words="117" data-nb-chars="814"><span class="idea" data-nb-ref-number="270" id="idea270" data-nb-words="117" data-nb-chars="814">A&nbsp;tak George de&nbsp;Mohrenschildt mohl posílat do&nbsp;Svazu zprávy a&nbsp;fotografie, na&nbsp;kterých je&nbsp;Oswald se&nbsp;skupinkami kubánských ultrapravicových exulantů cvičen v&nbsp;tajných táborech ve&nbsp;slaných mokřadech Everglades… Bláznivý homosexuál David Ferrie (na fotografii z&nbsp;jednoho dýchánku leze po&nbsp;čtyřech a&nbsp;mladý kriminálník v&nbsp;kovbojském sombréru mu&nbsp;penisem tluče na&nbsp;prosebně rozšklebená ústa), asketický seminarista počítající růženec s&nbsp;očima nábožně obrácenýma vzhůru, šílenec riskující krkolomné starty s&nbsp;bombami přetíženými letadly na&nbsp;lesních pasekách v&nbsp;dobách intervence do&nbsp;Guatemaly… Mladičký Oswald byl jeho holka v&nbsp;kurzu neofašistických bojůvek, kryjících se&nbsp;pod maskou oddílů domobrany… Ferrie, psychopat s&nbsp;vysokým IQ, fanaticky nenávidí Castra a&nbsp;Sověty, trpí totální alopecií&nbsp;– je&nbsp;lysý jak mlok, nemá ani řasy na&nbsp;víčkách…“</span></p>
          <p class="chunk" data-nb-ref-number="271" data-nb-words="86" data-nb-chars="558"><span class="idea" data-nb-ref-number="271" id="idea271" data-nb-words="86" data-nb-chars="558">(Na jedné fotografii, kterou jsem si&nbsp;posléze stáhnul z&nbsp;internetu, je&nbsp;David Ferrie coby vykulená teta&nbsp;– na&nbsp;hlavě slehlou, plstnatou paruku z&nbsp;opičích chlupů, jakési dva rohovité útvary, zcuchané drdoly vytvářejí nezemský charakter tohoto výjevu. I&nbsp;na tak špatné reprodukci je&nbsp;vidět bláznivá vlčí mlha, která zastřela jeho zdravý úsudek… Nad očima má&nbsp;v&nbsp;tázavých udivených obloucích nalepené divadelní obočí&nbsp;– z&nbsp;těchže opičích chlupů jako paruka… Neuvěřitelné, to&nbsp;se&nbsp;může stát jenom v&nbsp;Americe, aby takové bizarní individuum mohlo být zapojeno do&nbsp;exekutivní akce.</span></p>
          <p class="chunk" data-nb-ref-number="272" data-nb-words="57" data-nb-chars="399"><span class="idea" data-nb-ref-number="272" id="idea272" data-nb-words="57" data-nb-chars="399">Vzpomínám si, že&nbsp;před pár lety měli v&nbsp;Rakousku podobnou postavu&nbsp;– hezouna, fašistu a&nbsp;hejtmana jednoho kraje, jistého televizního ksichta Haidera… též byl viděn ve&nbsp;společnosti nevázaných mladíků. Miloval tu&nbsp;neohrabanou mladickou karikaturu mužnosti. Přitahovali ho&nbsp;mladí drsní chlapci… Úplně jihnul, když se&nbsp;objímal s&nbsp;testosteronem naplněnými „chouďaty“ v&nbsp;nočních barech. Dočista by&nbsp;jim sežral ptáky.</span></p>
          <p class="chunk" data-nb-ref-number="273" data-nb-words="24" data-nb-chars="136"><span class="idea" data-nb-ref-number="273" id="idea273" data-nb-words="24" data-nb-chars="136">Poslední noc&nbsp;– v&nbsp;gay-baru, to&nbsp;kapku přehnal s&nbsp;chlastem a&nbsp;skončil blbě… Zdá se. Do&nbsp;„jisté míry“ to&nbsp;mohla doopravdy být nešťastná náhoda.)</span></p>
        </section>
        <section>
          <p class="chunk" data-nb-ref-number="274" data-nb-words="53" data-nb-chars="376"><span class="idea" data-nb-ref-number="274" id="idea274" data-nb-words="53" data-nb-chars="376">Je&nbsp;to&nbsp;zvláštní&nbsp;– hledím na&nbsp;Tymošu, odmlčel se, starý kozák&nbsp;– je&nbsp;to&nbsp;podivuhodné, jak slova nesou svět na&nbsp;svých nehmotných, neexistujících křídlech… Gottlieb je&nbsp;Bohumil, Emanuel. Bohu se&nbsp;v&nbsp;něm líbí. A&nbsp;nachtigall je&nbsp;slavík (Luscinia megarhynchos), „noční Francouz“… Sémantické překluzy, obaly asociací, lingvistické linie významů, křovinná etymologie jazykového větvení. Šerověk.</span></p>
        </section>
        <section>
          <p class="chunk" data-nb-ref-number="275" data-nb-words="56" data-nb-chars="361"><span class="idea" data-nb-ref-number="275" id="idea275" data-nb-words="56" data-nb-chars="361">Tymoša opět nabral síly a&nbsp;já přisouvám sešit: „Američtí jestřábi, jižanští naftoví magnáti a&nbsp;zbrojní koncerny&nbsp;– a&nbsp;sovětští generálové, celá ta&nbsp;mašinérie vojensky organizovaného státu Sovětů… obě strany žily z&nbsp;té hrozby konfrontace… Zbrojení, válečná psychóza, nacionální emoce&nbsp;– to&nbsp;je&nbsp;živná půda pro systémy. Nechtějí vyhrát ani prohrát. Jde o&nbsp;to zůstat ve&nbsp;hře.</span></p>
          <p class="chunk" data-nb-ref-number="276" data-nb-words="31" data-nb-chars="233"><span class="idea" data-nb-ref-number="276" id="idea276" data-nb-words="31" data-nb-chars="233">Wisner, Bissell, Hunt, Phillips&nbsp;– pracovníci operativy zpravodajské služby, prohlásili kdysi otevřeně na&nbsp;jedné party: Nemáme nic společného s&nbsp;vládou Spojených států. Pracujeme pro silné společnosti, které chtějí bojovat s&nbsp;komunismem!</span></p>
          <p class="chunk" data-nb-ref-number="277" data-nb-words="62" data-nb-chars="427"><span class="idea" data-nb-ref-number="277" id="idea277" data-nb-words="62" data-nb-chars="427">V&nbsp;této souvislosti je&nbsp;případné uvést, že&nbsp;operativec Frank Wisner, na&nbsp;konci války nasazen v&nbsp;Rumunsku, měl ovlivňovat mladého krále a&nbsp;zabránit sovětizaci země. Díky této naivní představě OSS, jmenovitě Williama Donovana, byl po&nbsp;příchodu sovětských vojsk popadnut buldočími čelistmi NKVD, za&nbsp;pomoci sovětské agentky, rumunské princezny Catherine Caradji, převrácen naruby a&nbsp;s&nbsp;vykulenýma očima nad svým osudem poslán zpět do&nbsp;Států.</span></p>
          <p class="chunk" data-nb-ref-number="278" data-nb-words="18" data-nb-chars="115"><span class="idea" data-nb-ref-number="278" id="idea278" data-nb-words="18" data-nb-chars="115">Odtud, přímo z&nbsp;centra dění&nbsp;– dodával Sovětům spolehlivé informace o&nbsp;chystaných převratech v&nbsp;Íránu, v&nbsp;Guatemale atd.</span></p>
          <p class="chunk" data-nb-ref-number="279" data-nb-words="178" data-nb-chars="1284"><span class="idea" data-nb-ref-number="279" id="idea279" data-nb-words="178" data-nb-chars="1284">Při maďarském povstání v&nbsp;roce 1956, kdy Svobodná Evropa&nbsp;– (řízená sekcí pro radiový boj CIA) použila do&nbsp;svého vysílání dezinformaci Sovětů. (Ti potřebovali do&nbsp;Maďarska usadit svá vojska a&nbsp;rakety, a&nbsp;tak eskalovali a&nbsp;doslova vyvolali maďarské události.) Vzniklo falešné, provokatérské rádio maďarských vlastenců, to&nbsp;hlásalo brzkou intervenci spojeneckých armád v&nbsp;čele se&nbsp;Spojenými státy, vyzývalo maďarský lid k&nbsp;povstání, k&nbsp;občanské válce. Redakce Svobodné Evropy spolkla návnadu, dostala souhlas z&nbsp;ústředí v&nbsp;Langley a&nbsp;na svých silných vysílačích opakovaně bombardovala dezinformacemi maďarské obyvatelstvo&nbsp;– k&nbsp;všelidovému povstání proti komunistům. Na&nbsp;ulicích tehdy doopravdy tekla krev. Američané samozřejmě nehnuli prstem. Sověti povstání krvavě potřeli svými tanky a&nbsp;trvale se&nbsp;zabydleli v&nbsp;této zemi. A&nbsp;režisér, sovětský ambasador Andropov, zahájil svou hvězdnou kariéru… Během těchto dějinných událostí se&nbsp;Franku Wisnerovi, operativnímu řediteli Ústřední zpravodajské služby Spojených států, trochu zpřeházely špagáty… Byl léčen elektrošoky. Byla mu&nbsp;diagnostikována manio­depresivní psychóza. Jako regulérní blázen dosloužil ještě do&nbsp;roku&nbsp;1962 ve&nbsp;funkci šéfa rezidentury v&nbsp;Londýně… V&nbsp;roce 1965 využil chvilkové nepozornosti svého okolí a&nbsp;na víkendovém ranči svého syna se&nbsp;zastřelil.</span></p>
          <p class="chunk" data-nb-ref-number="280" data-nb-words="75" data-nb-chars="542"><span class="idea" data-nb-ref-number="280" id="idea280" data-nb-words="75" data-nb-chars="542">Byl to&nbsp;tehdy velký den pro Edgaru Hooverovou, milovníka žen­ských šatů (transsexuála ve&nbsp;funkci ředitele FBI)… Dlouhá léta poukazoval na&nbsp;dávnou levicovou minulost Franka Wisnera. Ve&nbsp;třicátých letech docházel do&nbsp;kroužků intelektuální, levicově zaměřené mládeže. V&nbsp;padesátých letech byl přítelem styčného důstojníka anglické SIS při centrále americké zpravodajské služby&nbsp;– kamarádil se&nbsp;s&nbsp;Kimem Philbym… Když se&nbsp;posléze ukázalo, že&nbsp;tento vysoce postavený britský zpravodajský důstojník je&nbsp;sovětským rozvědčíkem&nbsp;– Wisnerovi to&nbsp;na&nbsp;zdraví nepřidalo.</span></p>
          <p class="chunk" data-nb-ref-number="281" data-nb-words="105" data-nb-chars="696"><span class="idea" data-nb-ref-number="281" id="idea281" data-nb-words="105" data-nb-chars="696">Nepřidalo mu&nbsp;ani jeho profesionální spojenectví s&nbsp;doktorem Sidneym Gottliebem, vedoucím přísně tajného programu MK-ULTRA. Jednalo se&nbsp;zde o&nbsp;výzkum psychotropních látek, drogu pravdy&nbsp;– LSD, což ale mělo příliš silný a&nbsp;prakticky neupotřebitelný účinek. Nakonec byl používán pentatonal sodný. Látky se&nbsp;zkoušely na&nbsp;vězních a&nbsp;na neinformovaných dobrovolnících&nbsp;– bylo zde dost úmrtí, pádů z&nbsp;oken, například jeden z&nbsp;důstojníků operace, který se&nbsp;zhroutil a&nbsp;chtěl vypovídat před novináři… V&nbsp;době, kdy všeobecný rozvrat morálky postihl celý výzkumný tým, byl při oslavách konce roku dán do&nbsp;vánočního punče silný roztok LSD… To&nbsp;byla poslední tečka za&nbsp;výzkumem a&nbsp;dokumenty byly zničeny, celý projekt odpískán…</span></p>
          <p class="chunk" data-nb-ref-number="282" data-nb-words="57" data-nb-chars="374"><span class="idea" data-nb-ref-number="282" id="idea282" data-nb-words="57" data-nb-chars="374">Frank Wisner byl kolega Corda Meyera, který měl dohled nad rozhlasovou stanicí Svobodná Evropa a&nbsp;Radio Svoboda (to bylo určeno národům Sovětského svazu). Meyerova manželka&nbsp;– Mary Pinchotová&nbsp;– byla přítelkyně Timothy Learyho a&nbsp;Johna Kennedyho. Když souložila s&nbsp;prezidentem Spojených států&nbsp;– tak si&nbsp;oba brali LSD… Mary Pinchotová byla zastřelena najatým vrahem 12. října 1964.</span></p>
          <p class="chunk" data-nb-ref-number="283" data-nb-words="50" data-nb-chars="333"><span class="idea" data-nb-ref-number="283" id="idea283" data-nb-words="50" data-nb-chars="333">Manželka Howarda Hunta (vedoucího pracovníka CIA při akcích v&nbsp;Guatemale a&nbsp;v&nbsp;zátoce Sviní, jednoho z&nbsp;řídících aktérů ve&nbsp;štábu dallaského atentátu), mající detailní informace o&nbsp;osobách zainteresovaných na&nbsp;smrti prezidenta Kennedyho&nbsp;– se&nbsp;spolu s&nbsp;šedesáti cestujícími zřítila v&nbsp;dopravním letadle při letu do&nbsp;Chicaga a&nbsp;zemřela v&nbsp;troskách.</span></p>
          <p class="chunk" data-nb-ref-number="284" data-nb-words="81" data-nb-chars="505"><span class="idea" data-nb-ref-number="284" id="idea284" data-nb-words="81" data-nb-chars="505">James Jesus Angleton (rezident v&nbsp;Itálii&nbsp;– odstavení komunistů od&nbsp;vlády, kampaň za&nbsp;několik milionů dolarů, v&nbsp;Izraeli koordinace&nbsp;U.&nbsp;S. pomoci při vytváření armády a&nbsp;zpravodajské služby židovského státu… posléze šéf kontrarozvědky CIA&nbsp;– ochrana aparátu služby), když byl jako starý muž penzionován, řekl tuto větu: Allen Dulles, Richard Helms, Frank Wisner&nbsp;– byli velcí mistři… Pokud jste ale s&nbsp;nimi seděli v&nbsp;jedné místnosti, pojednou jste cítili, že&nbsp;každý z&nbsp;nich nějakým způsobem věděl&nbsp;– že&nbsp;skončí v&nbsp;pekle.“</span></p>
        </section>
        <section>
          <p class="chunk" data-nb-ref-number="285" data-nb-words="53" data-nb-chars="351"><span class="idea" data-nb-ref-number="285" id="idea285" data-nb-words="53" data-nb-chars="351">Mlčíme a&nbsp;vůz přede jak medvěd v&nbsp;zimním spánku. Pomalu kroužíme krajinou okolo Vídně… Lužní lesy a&nbsp;slepá ramena Dunaje. Mokré louky, desítky čtverečních kilometrů rákosí a&nbsp;ostřice, sluncem ohřátý vlhký vzduch, hejna šťastných, pářících se&nbsp;oblaků mušek a&nbsp;komárů. Volavky vyvedly mladé, postávají na&nbsp;březích močálů a&nbsp;pomalu vyhlížejí podzim, dobu odletů.</span></p>
          <p class="chunk" data-nb-ref-number="286" data-nb-words="62" data-nb-chars="420"><span class="idea" data-nb-ref-number="286" id="idea286" data-nb-words="62" data-nb-chars="420">Myslím na&nbsp;explodující hlavu prezidenta Kennedyho. Toho osud­ného dne, kdy naráz zestárla generace mladých lidí na&nbsp;celém světě… stál nenápadný pán, stál v&nbsp;Dallasu, poblíž železničního podjezdu, stál s&nbsp;amatérskou kamerou a&nbsp;zachytil pro svět tento historický snímek&nbsp;– tichého státního převratu v&nbsp;dějinách Spojených států… Tisková agentura koupila ten amatérský film za&nbsp;desítky tisíc dolarů. Čtrnáct let ho&nbsp;držela v&nbsp;trezoru.</span></p>
        </section>
        <section>
          <p class="chunk" data-nb-ref-number="287" data-nb-words="69" data-nb-chars="478"><span class="idea" data-nb-ref-number="287" id="idea287" data-nb-words="69" data-nb-chars="478">Auto se&nbsp;během mých úvah, za&nbsp;mlčenlivého poklidu všech pasažérů, dostalo na&nbsp;svahy porostlé řadami vinné révy. Stoupáme pořád nahoru, míjíme veliký areál secesní léčebny duševně nemocných… Silnice nás vede po&nbsp;vrcholových partiích kopcovitého hřbetu nad městem… Dole, v&nbsp;průhledech mezi stromy, leží odpoledním sluncem pozlacené, medem žlutého světla zalité mraveniště kostelů a&nbsp;paláců, mostů a&nbsp;divadel, autostrád a&nbsp;výškových budov… Pradávný svět v&nbsp;jantaru srpnového večera&nbsp;– Vídeň.</span></p>
        </section>
        <section>
          <p class="chunk" data-nb-ref-number="288" data-nb-words="18" data-nb-chars="124"><span class="idea" data-nb-ref-number="288" id="idea288" data-nb-words="18" data-nb-chars="124">Automobil zastavil na&nbsp;odpočívadle, na&nbsp;vyhlídce. Jsou zde lavičky a&nbsp;odpadkové koše. Informační tabule&nbsp;– a&nbsp;hlavně liduprázdno.</span></p>
          <p class="chunk" data-nb-ref-number="289" data-nb-words="21" data-nb-chars="140"><span class="idea" data-nb-ref-number="289" id="idea289" data-nb-words="21" data-nb-chars="140">Vystoupili jsme… Tymoša se&nbsp;nadechl vlahého podvečera a&nbsp;já se&nbsp;zaposlouchal do&nbsp;toho zvláštního ticha, kterým se&nbsp;nenápadně ohlašuje konec léta.</span></p>
          <p class="chunk" data-nb-ref-number="290" data-nb-words="56" data-nb-chars="366"><span class="idea" data-nb-ref-number="290" id="idea290" data-nb-words="56" data-nb-chars="366">Pavel, snědý geofyzik a&nbsp;mladý, černovlasý řidič (teď si&nbsp;uvědomuji, jaké má&nbsp;vyvinuté svaly na&nbsp;ramenou, prsní svaly působí až&nbsp;trochu nápadně) posedávají okolo auta na&nbsp;lavičkách a&nbsp;popíjejí něco ze&nbsp;zásob chladicího boxu… S&nbsp;Tymošou zamíříme na&nbsp;druhý konec parkoviště. Pomalu procházíme kolem zábradlí nad travnatým svahem, slunce za&nbsp;našimi zády protahuje stíny do&nbsp;daleka.</span></p>
          <p class="chunk" data-nb-ref-number="291" data-nb-words="165" data-nb-chars="971"><span class="idea" data-nb-ref-number="291" id="idea291" data-nb-words="165" data-nb-chars="971">Tymoša mi&nbsp;vypráví o&nbsp;svém mládí, o&nbsp;životě v&nbsp;cizích zemích se&nbsp;zmiňuje jen tak „v&nbsp;kostce“, stručně a&nbsp;bez odboček. Podíval se&nbsp;mi&nbsp;do&nbsp;očí a&nbsp;usmál se: „Já už&nbsp;brzo nebudu. My&nbsp;jsme staří soudruzi, vnitřní jádro… Všichni víme, že&nbsp;nelze nechat lidi, jako jsme my, běhat senil­ní po&nbsp;světě. Blekotat nesmysly… Jsem vděčný tvému plukovníkovi, že&nbsp;kdysi pomohl mé&nbsp;dceři&nbsp;– když v&nbsp;Americe propadla heroinu. Nemohl jsem to&nbsp;řešit přes naše lidi. Poslali jsme ji&nbsp;na&nbsp;soukromou kliniku do&nbsp;Anglie&nbsp;– veškeré platby šly ze&nbsp;zpravodajských fondů, vymysleli jsme tenkrát s&nbsp;tvým plukovníkem fiktivní operaci&nbsp;– část byla pravda a&nbsp;část ne. Nikdo nevěděl, že&nbsp;se&nbsp;jedná o&nbsp;moji dceru… Nakonec v&nbsp;té cizině vystudovala, podařilo se&nbsp;jí&nbsp;přestat s&nbsp;tím hrozným návykem… Dodnes se&nbsp;nedozvěděla, jakou práci nám s&nbsp;plukovníkem dalo&nbsp;– odstřihnout ji&nbsp;od&nbsp;toho černýho světa. Zůstala ve&nbsp;Státech, má&nbsp;řádné americké občanství a&nbsp;nyní pracuje v&nbsp;Prezidentské knihovně Ronalda Reagana…“ Smějem se&nbsp;a&nbsp;plácáme po&nbsp;ramenou. „Prdel!“</span></p>
          <p class="chunk" data-nb-ref-number="292" data-nb-words="63" data-nb-chars="391"><span class="idea" data-nb-ref-number="292" id="idea292" data-nb-words="63" data-nb-chars="391">Procházíme se&nbsp;po&nbsp;asfaltovém place, Tymoša rád chodí&nbsp;– prý u&nbsp;jejich práce je&nbsp;nejhorší to&nbsp;neustálé sezení za&nbsp;volantem… Zvláště mladí pracovníci, kteří tráví celé dny jako kurýři, dělají „orientýrovku“ v&nbsp;cizím státě, zasílají vzkazy z&nbsp;třetích zemí a&nbsp;vůbec pracují jako pomocné síly operativců&nbsp;– ti&nbsp;najezdí za&nbsp;pár dní klidně několik tisíc kilometrů… Nemůžou pak normálně sedět, stojí anebo leží.</span></p>
          <p class="chunk" data-nb-ref-number="293" data-nb-words="31" data-nb-chars="196"><span class="idea" data-nb-ref-number="293" id="idea293" data-nb-words="31" data-nb-chars="196">Modré večerní stíny našich postav, stromů a&nbsp;nedalekého televizního vysílače&nbsp;– obrovitý stín kopcovitého hřbetu pomalu leze po&nbsp;stráních dolů a&nbsp;brzy padne na&nbsp;město. Rudé slunce je&nbsp;nízko nad obzorem.</span></p>
          <p class="chunk" data-nb-ref-number="294" data-nb-words="91" data-nb-chars="623"><span class="idea" data-nb-ref-number="294" id="idea294" data-nb-words="91" data-nb-chars="623">Tymoša polohlasem vypráví a&nbsp;já opět zapisuji: „Už během války bylo jasné, že&nbsp;ihned po&nbsp;pádu Japonska bude zastavena jakákoliv spolupráce mezi Východem a&nbsp;Západem. Rozdělila se&nbsp;teritoria a&nbsp;zkoušelo se&nbsp;ještě něco urvat navíc… Peníze z&nbsp;fondů Marshallova plánu, miliony dolarů použily tajné složky (zárodečné jádro CIA, bývalí důstojníci vojenské zpravodajské služby OSS) na&nbsp;ovlivnění výsledků voleb v&nbsp;Itálii a&nbsp;Francii ve&nbsp;prospěch pravice… Výsadky ruských a&nbsp;ukrajinských vrahů vycvičených bývalými nacisty, vytváření zpravodajských skupin z&nbsp;bývalých příslušníků SD, gestapa a&nbsp;Abwehru&nbsp;– to&nbsp;byla realita rozděleného světa po&nbsp;válce.</span></p>
          <p class="chunk" data-nb-ref-number="295" data-nb-words="78" data-nb-chars="531"><span class="idea" data-nb-ref-number="295" id="idea295" data-nb-words="78" data-nb-chars="531">Angličané se&nbsp;pokoušeli ve&nbsp;své okupační zóně, v&nbsp;Hamburku&nbsp;– nechat plně vyzbrojenou divizi SS, normálně tam na&nbsp;křižovatkách seděli polní četníci v&nbsp;sajdkárách s&nbsp;kulometem, na&nbsp;krku plechové štítky opravňující zastavit i&nbsp;generála… Na&nbsp;budovách vlály pořád praporce s&nbsp;hákovým křížem. To&nbsp;bylo měsíc po&nbsp;skončení války! Amerika vzešla ze&nbsp;světového konfliktu jako supervelmoc číslo jedna. Měla nastartovaný válečný průmysl, konjunkturu a&nbsp;jako jediná vlastnila atomové zbraně… Anglie ztratila všechno a&nbsp;Francie rovněž… Německo bylo v&nbsp;troskách.</span></p>
          <p class="chunk" data-nb-ref-number="296" data-nb-words="66" data-nb-chars="460"><span class="idea" data-nb-ref-number="296" id="idea296" data-nb-words="66" data-nb-chars="460">Sovětský svaz získal polovinu Evropy a&nbsp;měl nejsilnější uskupení armád v&nbsp;dějinách lidstva… Ale válka postihla jeho území do&nbsp;hloubky, měl rozvrácené zemědělství, průmysl a&nbsp;desítky milionů mrtvých… Venkovské oblasti byly bez mužů, vesnice plné žen&nbsp;– mladých vdov… Váleční invalidé objížděli na&nbsp;sajdkárách motocyklů celé okresy a&nbsp;fungovali jako inseminátoři. Ženy čekaly ve&nbsp;frontě na&nbsp;oplodnění… Fungovala jedině armáda, zbrojní průmysl a&nbsp;bezpečnostní složky státu.</span></p>
          <p class="chunk" data-nb-ref-number="297" data-nb-words="30" data-nb-chars="167"><span class="idea" data-nb-ref-number="297" id="idea297" data-nb-words="30" data-nb-chars="167">Sověti byli číslo dva&nbsp;– na&nbsp;světovém hřišti. Ale byli velice zranitelní a&nbsp;jediná síla, která držela stát pohromadě&nbsp;– byla tajná policie. Byla a&nbsp;pořád je&nbsp;– páteří státu.</span></p>
          <p class="chunk" data-nb-ref-number="298" data-nb-words="47" data-nb-chars="290"><span class="idea" data-nb-ref-number="298" id="idea298" data-nb-words="47" data-nb-chars="290">Bylo nutné reagovat na&nbsp;rozvratné úsilí Západu. Pod maskou pomoci chtěli oslabit morálku lidí a&nbsp;rozložit systém zevnitř. Nezbývalo než pevně zavřít hranice a&nbsp;pokračovat ve&nbsp;zpravodajském úsilí z&nbsp;dob války… Tady dole, u&nbsp;nás, válka ve&nbsp;skutečnosti nikdy neskončila&nbsp;– trvá od&nbsp;roku 1917 až&nbsp;dodnes.</span></p>
          <p class="chunk" data-nb-ref-number="299" data-nb-words="42" data-nb-chars="292"><span class="idea" data-nb-ref-number="299" id="idea299" data-nb-words="42" data-nb-chars="292">Jeden z&nbsp;průniků do&nbsp;řídících struktur USA vedl přes etnické skupiny… řecké například. Někteří z&nbsp;amerických Řeků byli milionáři příbuzensky napojení na&nbsp;armádní pravicové kruhy v&nbsp;Řecku. Někteří Řekové pracovali v&nbsp;Ústřední zpravodajské službě, v&nbsp;Pentagonu atd. Eunuch Negroponte by&nbsp;mohl vyprávět.</span></p>
          <p class="chunk" data-nb-ref-number="300" data-nb-words="64" data-nb-chars="437"><span class="idea" data-nb-ref-number="300" id="idea300" data-nb-words="64" data-nb-chars="437">Slabinou Ameriky bylo, že&nbsp;nebyla schopná si&nbsp;uhlídat území proti zpravodajskému proniknutí a&nbsp;nebyla schopná zajistit adekvát­ní ochranu klíčových osob. Kromě prezidenta a&nbsp;pár jedinců ze&nbsp;Státního departmentu nebyl nikdo z&nbsp;představitelů korporací, bank a&nbsp;armádních špiček, nikdo z&nbsp;mediálních magnátů účinně chráněn… Soukromé služby mají jednu velkou slabinu&nbsp;– pracují pro toho, kdo dá&nbsp;víc… Z&nbsp;ochránců se&nbsp;můžou během chvíle stát hrdlořezové.</span></p>
          <p class="chunk" data-nb-ref-number="301" data-nb-words="69" data-nb-chars="513"><span class="idea" data-nb-ref-number="301" id="idea301" data-nb-words="69" data-nb-chars="513">Naše sítě pronikly do&nbsp;nejbližšího okolí osob důležitých pro chod státního organismu. Podrobný sběr informací přinesl poznatky o&nbsp;místech pobytu, denním a&nbsp;týdenním rytmu pohybu, o&nbsp;případné osobní ochraně, o&nbsp;systémech zabezpečení jejich obydlí. Osobní charakteristiky, informace o&nbsp;stinných stránkách života&nbsp;– rodinné problémy, finanční situace, vztah rodiče a&nbsp;děti (převážně studující na&nbsp;vysokých školách a&nbsp;nesdílející rodičovskou šovinistickou nenávist ke&nbsp;všemu sovětskému, k&nbsp;sociální spravedlnosti, k&nbsp;válkám atd.).</span></p>
          <p class="chunk" data-nb-ref-number="302" data-nb-words="96" data-nb-chars="619"><span class="idea" data-nb-ref-number="302" id="idea302" data-nb-words="96" data-nb-chars="619">USA&nbsp;– to&nbsp;není stát v&nbsp;pravém slova smyslu. Pro desítky milionů normálních lidí, občanů, to&nbsp;je&nbsp;jejich domov a&nbsp;jsou plně loajální ke&nbsp;svému státnímu zřízení. Ovšem pro nadnárodní zbrojněprůmyslový komplex, který po&nbsp;smrti bratrů Kennedyových drží největší díl moci ve&nbsp;Spojených státech… pro tyto lidi, miliardáře, je&nbsp;slovo věrnost státu prázdný, cizí zvuk bez obsahu… Tito mocní lidé jsou ve&nbsp;své podstatě holé, jednoduché organismy vyznávající čirou osobní moc… A&nbsp;to je&nbsp;jejich hlavní slabina. Ve&nbsp;skutečnosti nevytvářejí monolitní útvar&nbsp;– všichni intrikují proti sobě navzájem. V&nbsp;podstatě se&nbsp;do&nbsp;morku kostí navzájem nenávidí.</span></p>
          <p class="chunk" data-nb-ref-number="303" data-nb-words="92" data-nb-chars="589"><span class="idea" data-nb-ref-number="303" id="idea303" data-nb-words="92" data-nb-chars="589">Ještě za&nbsp;války, ve&nbsp;Švýcarsku&nbsp;– se&nbsp;dal Allen Dulles koupit za&nbsp;nabídku úspěchu a&nbsp;velké kariéry. James Angleton vše pochopil v&nbsp;poválečné Itálii&nbsp;– jeho jasnozřivá inteligence dokázala dohlédnout do&nbsp;budoucnosti. To&nbsp;poznání způsobilo, že&nbsp;se&nbsp;z&nbsp;něj stal podivín a&nbsp;alkoholik. Po&nbsp;dlouholetém přátelství s&nbsp;Kimem Philbym, též jasnovidcem, s&nbsp;lahví whisky vždy v&nbsp;pohotovostní poloze&nbsp;– se&nbsp;nedala navázat rozumná spolupráce mezi ním a&nbsp;hodnými americkými hochy. Všechny je&nbsp;převyšoval inteligencí o&nbsp;několik tříd, a&nbsp;tak svým příliš velkým hendikepem zablokoval tajné operace v&nbsp;Sovětském svazu na&nbsp;desítky let.</span></p>
          <p class="chunk" data-nb-ref-number="304" data-nb-words="10" data-nb-chars="59"><span class="idea" data-nb-ref-number="304" id="idea304" data-nb-words="10" data-nb-chars="59">Jedním z&nbsp;mála, kdo viděl daleko dopředu, byl Armand Hammer.</span></p>
          <p class="chunk" data-nb-ref-number="305" data-nb-words="180" data-nb-chars="1125"><span class="idea" data-nb-ref-number="305" id="idea305" data-nb-words="180" data-nb-chars="1125">Ano! Ti&nbsp;slušní, inteligentní pochopí, že&nbsp;je&nbsp;s&nbsp;námi dobrá kooperace… Ti&nbsp;ostatní hlupáci&nbsp;– se&nbsp;dají zkorumpovat. Peníze dávno pro miliardáře ztratily cenu&nbsp;– oni ovlivňují úrokové sazby, inflaci národních měn, cenu nafty a&nbsp;potravinářských komodit… Jejich slabina je&nbsp;touha po&nbsp;vítězství nad svými druhy. Dají se&nbsp;koupit&nbsp;– když jim poskytnete strategickou výhodu při operacích s&nbsp;veřejným míněním, spojenectví v&nbsp;nějaké hře s&nbsp;bankrotem celých států, finanční toky a&nbsp;inflační šokové stavy&nbsp;– které oběhnou světové burzy v&nbsp;několika vteřinách a&nbsp;dají se&nbsp;tak vydělat velké peníze. Válečné operace v&nbsp;zemích rozvojového světa, revoluce v&nbsp;arabských státech vlastnících ropná naleziště… získání levné pracovní síly… Tenhle náš svět je&nbsp;pro lidskou civilizaci už&nbsp;příliš malý. Na&nbsp;tomhle hřišti není už&nbsp;moc příležitostí, jak hodně a&nbsp;rychle vydělat… Můžeme si&nbsp;některé z&nbsp;těch mocných koupit, protože jsme silní… Inteligentní osoby z&nbsp;té sorty mocných rychle pochopily, že&nbsp;se&nbsp;dá&nbsp;s&nbsp;námi dobře dohodnout. Nejsme příšery, jsme lidé… A&nbsp;ti, kdo koupit nejdou a&nbsp;nedochází jim, že&nbsp;jejich doba už&nbsp;pomalu končí… ti&nbsp;před námi neutečou. Nedostanou se&nbsp;ani na&nbsp;Měsíc.</span></p>
          <p class="chunk" data-nb-ref-number="306" data-nb-words="20" data-nb-chars="103"><span class="idea" data-nb-ref-number="306" id="idea306" data-nb-words="20" data-nb-chars="103">Musí to&nbsp;tak být&nbsp;– protože tady už&nbsp;dávno nejde o&nbsp;zájmy jednoho národa… tady se&nbsp;hraje o&nbsp;přežití lidstva.“</span></p>
        </section>
        <section>
          <p class="chunk" data-nb-ref-number="307" data-nb-words="27" data-nb-chars="168"><span class="idea" data-nb-ref-number="307" id="idea307" data-nb-words="27" data-nb-chars="168">Hledím na&nbsp;starobylou Vídeň na&nbsp;Dunaji&nbsp;– večerní stín zalehl už&nbsp;velikou část města. Jen svatoštěpánský chrám má&nbsp;svou nejvyšší věž ještě z&nbsp;poloviny ozářenou rudým sluncem.</span></p>
          <p class="chunk" data-nb-ref-number="308" data-nb-words="80" data-nb-chars="535"><span class="idea" data-nb-ref-number="308" id="idea308" data-nb-words="80" data-nb-chars="535">Tymoša mi&nbsp;položil ruku na&nbsp;rameno: „Vývoj světa je&nbsp;v&nbsp;politických a&nbsp;ekonomických souvislostech už&nbsp;jasně zřetelný… Jasné a&nbsp;určující jsou též hrozby sociálních bouří, etnických konfliktů, populační exploze menšin ve&nbsp;vyspělých zemích… Největší význam z&nbsp;hlediska bezpečnosti lidstva&nbsp;– je&nbsp;dávat armádním kruhům v&nbsp;USA stále menší a&nbsp;menší příležitosti k&nbsp;válečným akcím v&nbsp;zahraničí. Oni však musejí mít nějakou malou válku, jsou tím definovaní, je&nbsp;to&nbsp;jejich život… Diskreditují se&nbsp;tak v&nbsp;očích dnešního, technologiemi propojeného moderního světa.</span></p>
          <p class="chunk" data-nb-ref-number="309" data-nb-words="82" data-nb-chars="540"><span class="idea" data-nb-ref-number="309" id="idea309" data-nb-words="82" data-nb-chars="540">Spojené státy jsou vnitřně, morálně vyprázdněné už&nbsp;desítky let. Po&nbsp;atentátu v&nbsp;Dallasu a&nbsp;vietnamském dobrodružství jim nadlouho nevydržela ani ta&nbsp;marketingová akce s&nbsp;Obchodním centrem v&nbsp;New Yorku. Té&nbsp;úporné mediální kampani o&nbsp;arabském terorismu už&nbsp;nikdo z&nbsp;mladých inteligentních lidí nevěří… Celé to&nbsp;byl jen uměle vyvolaný humbuk, marná snaha najít zlého nepřítele. To, co&nbsp;fungovalo v&nbsp;Pearl Harboru, dnes už&nbsp;nejde zopakovat… Všechno to&nbsp;je&nbsp;pouze resentiment, vzpomínka na&nbsp;tučná léta studené války a&nbsp;bručivého rudého medvěda, bubáka komunismu.</span></p>
          <p class="chunk" data-nb-ref-number="310" data-nb-words="106" data-nb-chars="673"><span class="idea" data-nb-ref-number="310" id="idea310" data-nb-words="106" data-nb-chars="673">Spojené státy mají všude po&nbsp;světě své raketové základny s&nbsp;jadernými hlavicemi. Všichni jsme vlastně rukojmí na&nbsp;této malé planetě… Je&nbsp;třeba pomalu pomáhat, opatrně podpírat&nbsp;– paradoxně udržovat ten kolos na&nbsp;hliněných nohou, aby se&nbsp;prudce nezhroutil… Skutečná moc je&nbsp;už&nbsp;jinde&nbsp;– putuje po&nbsp;planetární síti, převádí sem a&nbsp;tam již dokonale abstraktní čísla. Peníze mají cenu pouze jako stimulans v&nbsp;ovládání motivace jednotlivých osob v&nbsp;pracovním procesu a&nbsp;v&nbsp;udržování chodu systému tržního hospodářství… Brzo dospěje Čína do&nbsp;bodu zenitu svého hospodářského růstu&nbsp;– už&nbsp;teď mohutně investuje v&nbsp;USA, vlastní jeho bilionové úvěry. Možná to&nbsp;bude poslední krok ke&nbsp;změně&nbsp;– paradigmatu.“</span></p>
          <p class="chunk" data-nb-ref-number="311" data-nb-words="63" data-nb-chars="378"><span class="idea" data-nb-ref-number="311" id="idea311" data-nb-words="63" data-nb-chars="378">Tymoša mi&nbsp;poklepal na&nbsp;rameno. Viděl v&nbsp;mé tváři smutek, bylo mi, jako bych se&nbsp;vrátil z&nbsp;daleké cesty vesmírem na&nbsp;tuto krvelačnou, mateřskou planetu. Usmál se&nbsp;hodnýma očima a&nbsp;řekl: „Jsem pověřen prohlásit, že&nbsp;máš plnou moc zveřejnit tyto informace. Některé věci lze publikovat pouze jako beletrii. A&nbsp;některé věci nepůjdou publikovat nikdy&nbsp;– a&nbsp;jejich aktéři si&nbsp;je&nbsp;odnesou do&nbsp;hrobu.“</span></p>
          <p class="chunk" data-nb-ref-number="312" data-nb-words="36" data-nb-chars="222"><span class="idea" data-nb-ref-number="312" id="idea312" data-nb-words="36" data-nb-chars="222">Pak přistoupil až&nbsp;na&nbsp;dotek našich ramen&nbsp;– hleděl na&nbsp;město a&nbsp;přikázal mi, abych si&nbsp;nic od&nbsp;této chvíle nezapisoval… Potom svěřil mým uším několik informací, které se&nbsp;týkají bezprostřední budoucnosti. Je&nbsp;to&nbsp;osobní záležitost.</span></p>
        </section>
        <section>
          <p class="chunk" data-nb-ref-number="313" data-nb-words="37" data-nb-chars="185"><span class="idea" data-nb-ref-number="313" id="idea313" data-nb-words="37" data-nb-chars="185">Pomalu se&nbsp;vracíme k&nbsp;černému mercedesu. Otočil se&nbsp;na&nbsp;mě&nbsp;ještě jednou a&nbsp;vesele řekl: „Když se&nbsp;tě&nbsp;někdo bude ptát, tak řekni o&nbsp;všem, co&nbsp;jsi dnes zaslechl&nbsp;– že&nbsp;sis to&nbsp;vymyslel… Vše je&nbsp;lež.“</span></p>
          <p class="chunk" data-nb-ref-number="314" data-nb-words="52" data-nb-chars="317"><span class="idea" data-nb-ref-number="314" id="idea314" data-nb-words="52" data-nb-chars="317">Potom již věci vzaly rychlý spád. Tymoša nám všem potřásl rukou a&nbsp;mladý řidič mávl někam do&nbsp;tmy… Ve&nbsp;chvíli před námi zastavila zelená toyota, takový ten „rodinný“ automobil. Naházeli jsme dovnitř svoje věci, a&nbsp;než jsme se&nbsp;usadili&nbsp;– stačil jsem zahlédnout koncová světla mercedesu, dvě rubínové oči mizející v&nbsp;zatáčce.</span></p>
          <p class="chunk" data-nb-ref-number="315" data-nb-words="56" data-nb-chars="355"><span class="idea" data-nb-ref-number="315" id="idea315" data-nb-words="56" data-nb-chars="355">Další „mladík s&nbsp;vypracovanými prsními svaly“ nedělá s&nbsp;jízdou žádné štráchy. Rychle a&nbsp;účelně projel tichými uličkami vilové čtvrti pod kopcem, najel na&nbsp;silniční okruh a&nbsp;za sedm minut nás vysadil. Za&nbsp;rohem hučí autostráda, jsme pár kroků od&nbsp;našeho autobusu. Tiše poděkujem, rychle na&nbsp;nás kývne a&nbsp;zmizí v&nbsp;proudech rozsvícených automobilů v&nbsp;setmělých ulicích.</span></p>
          <p class="chunk" data-nb-ref-number="316" data-nb-words="47" data-nb-chars="289"><span class="idea" data-nb-ref-number="316" id="idea316" data-nb-words="47" data-nb-chars="289">Máme ještě čtvrt hodiny k&nbsp;dobru, tak se&nbsp;beze spěchu loudáme k&nbsp;nočnímu spoji do&nbsp;Brna… Večerní kolotoč vozidel mě&nbsp;uspává. Chci si&nbsp;sednout a&nbsp;Pavel je&nbsp;též „ušlý“. Společně s&nbsp;geofyzikem usedáme do&nbsp;hlubokých sedadel pohodlného autobusu… Mlčíme, plni dojmů. „Indián“ mlčí ze&nbsp;své podstaty… Usínám.</span></p>
        </section>
        <section>
          <p class="chunk" data-nb-ref-number="317" data-nb-words="19" data-nb-chars="133"><span class="idea" data-nb-ref-number="317" id="idea317" data-nb-words="19" data-nb-chars="133">Probudil jsem se&nbsp;v&nbsp;kopcovitém stoupání, na&nbsp;serpentinách a&nbsp;v&nbsp;ost­rých zatáčkách. Za&nbsp;okny vidím rozsvícené náměstí vinařského městečka.</span></p>
          <p class="chunk" data-nb-ref-number="318" data-nb-words="94" data-nb-chars="572"><span class="idea" data-nb-ref-number="318" id="idea318" data-nb-words="94" data-nb-chars="572">Nevím proč… vzpomněl jsem si&nbsp;při pohledu na&nbsp;nehybnou geo­fyzikovu tvář (její odraz se&nbsp;chvěl na&nbsp;skle v&nbsp;neznatelných vibracích motoru, za&nbsp;oknem ubíhala temná krajina)… vybavila se&nbsp;mi&nbsp;chvíle z&nbsp;dětství… Jeden z&nbsp;chlapců od&nbsp;sousedů měl „zaječí pysk“, vrozený rozštěp horního rtu… Nejraději si&nbsp;hrál „na indiány“, vždy chtěl být slavný náčelník Inčučuna… Nedalo mi&nbsp;to&nbsp;tehdy a&nbsp;se sadistickým očekáváním jsem se&nbsp;ho&nbsp;ptal: „Čím chceš být? Co&nbsp;jsi to&nbsp;říkal?“ Čekám potom v&nbsp;bezpečné vzdálenosti, až&nbsp;se&nbsp;jeho „blátivý“ charakter znovu osmělí a&nbsp;v&nbsp;mohutném výstřiku slin se&nbsp;ozve: „Inčučúna!“</span></p>
          <p class="chunk" data-nb-ref-number="319" data-nb-words="19" data-nb-chars="136"><span class="idea" data-nb-ref-number="319" id="idea319" data-nb-words="19" data-nb-chars="136">V&nbsp;jisté knize o&nbsp;hromadných vrazích říkali v&nbsp;dětství takto postiženému chlapci, jeho adoptivní sourozenci na&nbsp;něho volali: „Zkundyksicht!“</span></p>
          <p class="chunk" data-nb-ref-number="320" data-nb-words="24" data-nb-chars="153"><span class="idea" data-nb-ref-number="320" id="idea320" data-nb-words="24" data-nb-chars="153">Autobus hučí v&nbsp;tmavé, neobydlené krajině někde mezi Vídní a&nbsp;Brnem. Není vidět jediné rozsvícené okno, jediný světelný zdroj. Krajina spí, má&nbsp;zavřené oči.</span></p>
          <p class="chunk" data-nb-ref-number="321" data-nb-words="47" data-nb-chars="365"><span class="idea" data-nb-ref-number="321" id="idea321" data-nb-words="47" data-nb-chars="365">Přemýšlím o&nbsp;principech rozvědné práce. Je&nbsp;to&nbsp;práce s&nbsp;nepřítelem. Diskreditace schopných osobností veřejného života. V&nbsp;době mezinárodní krize&nbsp;– tichá likvidace nebezpečných protivníků. Cudné mlčení po&nbsp;atentátech provedených domácími extrémními skupinami… V&nbsp;ovládnutých územích podpora konformních pitomců, kteří se&nbsp;stanou převodovou pákou zájmů dotyčné cizí velmoci.</span></p>
          <p class="chunk" data-nb-ref-number="322" data-nb-words="77" data-nb-chars="518"><span class="idea" data-nb-ref-number="322" id="idea322" data-nb-words="77" data-nb-chars="518">Přemýšlím nad lidmi, jak si&nbsp;nepřejí zakoušet tíhu „rozšířené“ verze reality. Odpustí svým vůdcům takřka všechno. Půl roku předem vědělo sovětské velení o&nbsp;plánu Barbarossa… Nechtěli však být tím prvním, kdo překročí protivníkovy hranice… Mezi agresorem a&nbsp;napadeným je&nbsp;kolikrát rozdíl pouze v&nbsp;prvním kroku… A&nbsp;stejně jako americké velení vědělo, že&nbsp;musí být „napadeni nepřítelem“, aby veřejnost byla ochotná jít do&nbsp;války, tak sovětské Rusko muselo takřka rok čekat, než konečně německije zachvatčiki prichodili na&nbsp;rodinu.</span></p>
          <p class="chunk" data-nb-ref-number="323" data-nb-words="64" data-nb-chars="422"><span class="idea" data-nb-ref-number="323" id="idea323" data-nb-words="64" data-nb-chars="422">Myslím na&nbsp;svou rodnou zem&nbsp;– do&nbsp;které se&nbsp;tak zamiloval ruský medvěd, že&nbsp;se&nbsp;do&nbsp;té&nbsp;republiky doslova „navlékl“. Cítil jedno z&nbsp;ohnisek civilizačního vývoje. Větřil západní kulturu a&nbsp;vzdělanost… Za&nbsp;dlouhá desetiletí tak prorostl do&nbsp;organismu národa, do&nbsp;průmyslu, hospodářství, finančních institucí a&nbsp;mocenských nástrojů státu&nbsp;– že&nbsp;je&nbsp;dnes „Česko“ pouze takovou „písničkou“, kterou si&nbsp;ta&nbsp;podivná východní civilizace občas zpívá.</span></p>
          <p class="chunk" data-nb-ref-number="324" data-nb-words="16" data-nb-chars="79"><span class="idea" data-nb-ref-number="324" id="idea324" data-nb-words="16" data-nb-chars="79">Západ nikdy netušil&nbsp;– jak moc ho&nbsp;Rusové milují. To&nbsp;se&nbsp;táhne už&nbsp;od&nbsp;carských dob.</span></p>
          <p class="chunk" data-nb-ref-number="325" data-nb-words="77" data-nb-chars="545"><span class="idea" data-nb-ref-number="325" id="idea325" data-nb-words="77" data-nb-chars="545">Připomínám si, jak v&nbsp;roce 1989, kdy sovětský blok nastartoval proces hluboké restrukturalizace, museli Američané výměnou za&nbsp;svůj tichý souhlas se&nbsp;zbouráním železné opony&nbsp;– získat pocit imaginárního vítězství ve&nbsp;studené válce. Tuto legendu jim Rusko ochotně poskytlo… Washingtonská vládní garnitura to&nbsp;vzala jako hlavní bod své nastávající volební kampaně… Tímto obchodem s&nbsp;laciným virtuálním zbožím&nbsp;– kdy koupili vyšeptalý koncept vítězství nad východním systémem byrokratické státní ideologie&nbsp;– prodali svou zem. Za&nbsp;pocit vítězství prodali vše.</span></p>
          <p class="chunk" data-nb-ref-number="326" data-nb-words="42" data-nb-chars="290"><span class="idea" data-nb-ref-number="326" id="idea326" data-nb-words="42" data-nb-chars="290">Možná to&nbsp;americká analytická pracoviště, vytvářející své dlouho­dobé prognózy pro centrály finančních skupin&nbsp;– univerzitní a&nbsp;zpravodajské komparativní skupiny&nbsp;– už&nbsp;to&nbsp;všechno dlouho dopředu věděla? Třeba to&nbsp;byla vzájemně výhodná operace, ten rok 1989, rok změn ve&nbsp;střední a&nbsp;východní Evropě.</span></p>
          <p class="chunk" data-nb-ref-number="327" data-nb-words="168" data-nb-chars="1222"><span class="idea" data-nb-ref-number="327" id="idea327" data-nb-words="168" data-nb-chars="1222">Hledím do&nbsp;teplé letní tmy&nbsp;– uhánějící za&nbsp;oknem autobusu. Ptám se&nbsp;sám sebe: Úklady obou stran během studené války. Dezinformace a&nbsp;skutečná přání znepřátelených stran… Inteligentní lidé v&nbsp;systémech moci. Lidé na&nbsp;rozhodujících místech ovlivňujících chod společnosti… Zkušenost generací lidí se&nbsp;zpomalujícím se, zbahnělým systémem státní a&nbsp;firemní byrokracie. Zkušenost talentovaných lidí z&nbsp;„třetího světa“, který byl přinucen pouze přihlížet té&nbsp;„souloži supervelmocí“… Vytvářejí tyto zkušenosti, nasedající na&nbsp;děsivou památku druhé světové války&nbsp;– tvoří se&nbsp;v&nbsp;mladé generaci lidí předpoklady pro přijetí přesných, nezkreslených informací? Je&nbsp;zde možnost, že&nbsp;vrstva mladých lidí, kteří po&nbsp;generační výměně nastoupí na&nbsp;klíčová místa řízení, nezatížení starou ideologií krve a&nbsp;zlata, moci zbraní a&nbsp;neustálé konfrontace, nekontaminovaní falešnými nacionálními nebo etnickými předsudky&nbsp;– budou tito lidé vybaveni planetární zodpovědností, vysokou morálkou? Bude se&nbsp;tímto tokem poznatků vytvářet nový svět? Je&nbsp;zde&nbsp;– v&nbsp;průsečíku objektivních ekonomických a&nbsp;sociálních, politických a&nbsp;vědeckotechnických informací&nbsp;– soucit s&nbsp;bytostmi na&nbsp;této planetě? Vznikne, zažehne Prometheův oheň poznání&nbsp;– jádro budoucnosti uprostřed lidské mysli?</span></p>
          <p class="chunk" data-nb-ref-number="328" data-nb-words="56" data-nb-chars="397"><span class="idea" data-nb-ref-number="328" id="idea328" data-nb-words="56" data-nb-chars="397">Snažili se&nbsp;a&nbsp;umřeli zbytečně Fisher, Philby a&nbsp;Konon Molody? V&nbsp;jejich životopisech, snažících se&nbsp;o&nbsp;objektivitu, je&nbsp;vždy uveden jeden všem společný aspekt… Všichni tito vysoce profesionálně vybavení operativci, disponující intelektem a&nbsp;vysokou morálkou, si&nbsp;po&nbsp;návratu uvědomovali rozporuplnost sovětského způsobu života. Znali hořké problémy života obyčejných lidí na&nbsp;Západě&nbsp;– a&nbsp;tak mohli srovnávat.</span></p>
          <p class="chunk" data-nb-ref-number="329" data-nb-words="17" data-nb-chars="94"><span class="idea" data-nb-ref-number="329" id="idea329" data-nb-words="17" data-nb-chars="94">George Blake ještě žije&nbsp;– a&nbsp;já mu&nbsp;jeho přesvědčení věřím. Sám jsem došel k&nbsp;podobným výsledkům.</span></p>
          <p class="chunk" data-nb-ref-number="330" data-nb-words="21" data-nb-chars="133"><span class="idea" data-nb-ref-number="330" id="idea330" data-nb-words="21" data-nb-chars="133">Desítky bezejmenných hrdinů zahynuly potichu a&nbsp;beze slávy. Stovky a&nbsp;tisíce úspěšných&nbsp;– dožily a&nbsp;dožívají nenápadně a&nbsp;skromně své dny.</span></p>
          <p class="chunk" data-nb-ref-number="331" data-nb-words="43" data-nb-chars="336"><span class="idea" data-nb-ref-number="331" id="idea331" data-nb-words="43" data-nb-chars="336">Celá „zahraniční inteligence“ Sovětského svazu začala nejdřív jako spontánní snažení zainteresovaných jednotlivců, potom, za&nbsp;Chruščova, jako generační projev mladých sovětských zpravodajců. A&nbsp;posléze&nbsp;– po&nbsp;nástupu Andropova na&nbsp;předsednické křeslo ve&nbsp;Výboru státní bezpečnosti&nbsp;– se&nbsp;začalo cílevědomě pracovat na&nbsp;proměně sovětského režimu.</span></p>
          <p class="chunk" data-nb-ref-number="332" data-nb-words="140" data-nb-chars="1034"><span class="idea" data-nb-ref-number="332" id="idea332" data-nb-words="140" data-nb-chars="1034">Byl vybrán schopný a&nbsp;perspektivní kandidát na&nbsp;funkci generálního tajemníka komunistické strany, o&nbsp;generaci mladší než celé politbyro&nbsp;– a&nbsp;zvenku se&nbsp;potichu budovala nová síť spolupracovníků. Byla prováděna systematická činnost na&nbsp;vyhledávání kádrů na&nbsp;vysokých školách. Akademická pracoviště dostala své dílčí úkoly. Byla nakoupena nová výpočetní technika ze&nbsp;Západu… Specializovaná analytická pracoviště byla oddělena od&nbsp;stávajícího aparátu centrálních útvarů rozvědky… V&nbsp;armádě, v&nbsp;národohospodářských institucích a&nbsp;bezpečnostních sborech začal nenápadný, ale hluboký proces výměny vedoucích kádrů. Nastupovala nová generace a&nbsp;ta měla jiná&nbsp;– svoje ideologická východiska… Tento přirozený proces bylo v&nbsp;podstatě potřeba pouze kádrově „podchytit“, ochránit své lidi proti mocenským zásahům dosluhujících „gerontů“. A&nbsp;když byla nevděčná a&nbsp;někdy špinavá práce v&nbsp;podstatě dokončena, bylo potřeba nové pracovníky naučit zásadám vysoké, „čekistické“ morálky a&nbsp;tyto vlastnosti pak u&nbsp;nich posilovat. Na&nbsp;kultivaci kádrů bylo potřeba jistého času.</span></p>
          <p class="chunk" data-nb-ref-number="333" data-nb-words="13" data-nb-chars="98"><span class="idea" data-nb-ref-number="333" id="idea333" data-nb-words="13" data-nb-chars="98">Chvílemi usínám. Motor autobusu zní jako velký čmelák, polykající kilogramy lesního, temného medu.</span></p>
        </section>
        <section>
          <p class="chunk" data-nb-ref-number="334" data-nb-words="16" data-nb-chars="99"><span class="idea" data-nb-ref-number="334" id="idea334" data-nb-words="16" data-nb-chars="99">Nenechám si&nbsp;od&nbsp;lidí poškodit hlubokou důvěru v&nbsp;tajemství života… Nenechám si&nbsp;vzít radost z&nbsp;tvoření.</span></p>
          <p class="chunk" data-nb-ref-number="335" data-nb-words="14" data-nb-chars="94"><span class="idea" data-nb-ref-number="335" id="idea335" data-nb-words="14" data-nb-chars="94">Před tmou a&nbsp;světlem na&nbsp;počátku světa… Před tímto počátkem existovala božská schopnost soucitu.</span></p>
          <p class="chunk" data-nb-ref-number="336" data-nb-words="50" data-nb-chars="288"><span class="idea" data-nb-ref-number="336" id="idea336" data-nb-words="50" data-nb-chars="288">Když přemýšlím nad knihami a&nbsp;jejich příběhy, nad těmi otisky práce mozků dávných lidí&nbsp;– kteří žili své životy na&nbsp;této planetě… Odvažuji se&nbsp;opakovat začátek svého vnitřního světa a&nbsp;tam někde v&nbsp;tmách nevědomí nacházet silnou emoci&nbsp;– dotek neznámého, který mně dává jistotu&nbsp;– že&nbsp;jsem u&nbsp;toho.</span></p>
        </section>
        <section>
          <p class="chunk" data-nb-ref-number="337" data-nb-words="19" data-nb-chars="128"><span class="idea" data-nb-ref-number="337" id="idea337" data-nb-words="19" data-nb-chars="128">Přes sklo autobusu cítím sálavé teplo z&nbsp;prohřátých strání. Mohutný monolit Pálavských vrchů vysílá do&nbsp;okolí vlny černého světla.</span></p>
          <p class="chunk" data-nb-ref-number="338" data-nb-words="14" data-nb-chars="91"><span class="idea" data-nb-ref-number="338" id="idea338" data-nb-words="14" data-nb-chars="91">Jako maják na&nbsp;hranici nebes vyzařuje nastřádaný sluneční žár do&nbsp;čirého chladu srpnové noci.</span></p>
          <p class="chunk" data-nb-ref-number="339" data-nb-words="27" data-nb-chars="131"><span class="idea" data-nb-ref-number="339" id="idea339" data-nb-words="27" data-nb-chars="131">Na&nbsp;chvíli mám pocit, že&nbsp;se&nbsp;mýma očima dívá kdosi jiný… Ta&nbsp;neznámá bytost stojí a&nbsp;na ni&nbsp;se&nbsp;nasouvá mé&nbsp;tělo, mysl a&nbsp;celý tenhle svět.</span></p>
          <p class="chunk" data-nb-ref-number="340" data-nb-words="29" data-nb-chars="214"><span class="idea" data-nb-ref-number="340" id="idea340" data-nb-words="29" data-nb-chars="214">Vidím sám sebe jako přeludný, nehmotný film. Paprsek kreslící příběhy do&nbsp;oblaků… Atmosférickými poruchami a&nbsp;vzdálenými elektrickými výboji rušený televizní signál. Dávají černobílý kreslený seriál&nbsp;– Kluk z&nbsp;plakátu.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>