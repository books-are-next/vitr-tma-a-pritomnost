<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 2 Život">
    <meta name="apple-mobile-web-app-capable" content="yes">
    <title>Kapitola 2 Život</title>
    <link rel="stylesheet" href="./style/style.min.css" media="screen" integrity="sha256-1cpg/RYkJEcZJuKsZ8cbs3M2r9kOplEXHcv5iqCbmLE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Václav Kahuda: Vítr, tma a přítomnost">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vítr, tma a přítomnost">
    <meta property="og:title" content="Vítr, tma a přítomnost">
    <meta property="og:type" content="book">
    <meta property="og:book:author" content="Václav Kahuda">
    <meta property="twitter:title" content="Václav Kahuda: Vítr, tma a přítomnost">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./vitr_tma_a_pritomnost_006.html">
    <link rel="next" href="./vitr_tma_a_pritomnost_008.html">
    <meta name="nb-order" content="3">
    <link rel="self" href="vitr_tma_a_pritomnost_007.html">
    <meta name="nb-identifier" content="kahuda-vitr-tma-a-pritomnost-4272e3a">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="52812" data-nb-chars="328646">
    <nav role="doc-toc">
      <ul class="plain section">
        <li><a href="vitr_tma_a_pritomnost_005.html">…ptáček sedí v hnízdě...</a></li>
        <li><a href="vitr_tma_a_pritomnost_006.html">Kapitola 1 Můj</a></li>
        <li><a href="vitr_tma_a_pritomnost_007.html">Kapitola 2 Život</a></li>
        <li><a href="vitr_tma_a_pritomnost_008.html">Kapitola 3 Byl</a></li>
        <li><a href="vitr_tma_a_pritomnost_009.html">Kapitola 4 Noční</a></li>
        <li><a href="vitr_tma_a_pritomnost_010.html">Kapitola 5 Let</a></li>
        <li><a href="vitr_tma_a_pritomnost_011.html">Kapitola 6 Sovy</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="16"><span class="idea" data-nb-ref-number="1" id="idea1" data-nb-words="3" data-nb-chars="16">Kapitola 2&nbsp;Život</span></h1>
        <section>
          <p class="chunk" data-nb-ref-number="2" data-nb-words="27" data-nb-chars="129"><span class="idea" data-nb-ref-number="2" id="idea2" data-nb-words="27" data-nb-chars="129">Ahoj, Petře! Ten duben, to&nbsp;je&nbsp;dobrej čas. A&nbsp;vejlet v&nbsp;Brně s&nbsp;Tebou a&nbsp;Hon­zou… už&nbsp;teď mi&nbsp;je&nbsp;z&nbsp;toho nápadu dobře! Určitě to&nbsp;uděláme.</span></p>
          <p class="chunk" data-nb-ref-number="3" data-nb-words="84" data-nb-chars="493"><span class="idea" data-nb-ref-number="3" id="idea3" data-nb-words="84" data-nb-chars="493">Právě dnes mi&nbsp;ambulantně vyřízli z&nbsp;obou očí (víček) po&nbsp;jednom ječném zrnu a&nbsp;obdržel jsem poukaz na&nbsp;brejle (na čtení)… Ještě mi&nbsp;schází hůl a&nbsp;takový ten dušný, stařecký hlas (pracuje se&nbsp;na&nbsp;tom, tuhle zimu mám pořád podrážděné průdušky). Asi brzo začnu stavět (na půdě nebo ve&nbsp;sklepě) létající talíř. Abych včas odletěl, než přijdou strázně a&nbsp;chmury stáří. Uvidíme… Třeba mě&nbsp;postihne nějaká forma demence a&nbsp;budu ržát štěstím, sedě na&nbsp;„gramofónu“&nbsp;– když přede mnou přistane talíř s&nbsp;krupičnou kaší.</span></p>
          <p class="chunk" data-nb-ref-number="4" data-nb-words="62" data-nb-chars="379"><span class="idea" data-nb-ref-number="4" id="idea4" data-nb-words="62" data-nb-chars="379">Omlouvám se&nbsp;za&nbsp;ty&nbsp;pesimistické žerty (zahlédl jsem se&nbsp;s&nbsp;nabízenými brejlemi v&nbsp;zrcadle u&nbsp;optika a&nbsp;teprve mi&nbsp;něco došlo, souvisí to&nbsp;se&nbsp;starým šupletem v&nbsp;jednom prádelníku, kde jsou snad dvě desítky různých brejlí po&nbsp;mých předcích, babičku a&nbsp;další nevyjímaje… Hned vedle jsou v&nbsp;krabičkách&nbsp;– jejich, nechápu, proč stále schovávané, umělé zuby a&nbsp;zlaté, posmrtně sejmuté zubní můstky).</span></p>
          <p class="chunk" data-nb-ref-number="5" data-nb-words="27" data-nb-chars="141"><span class="idea" data-nb-ref-number="5" id="idea5" data-nb-words="27" data-nb-chars="141">Teď mi&nbsp;vlastně dochází, že&nbsp;ty&nbsp;máš brýle už&nbsp;léta a&nbsp;Honza je&nbsp;taky používá, vlastně většina mých známých a&nbsp;vrstevníků&nbsp;– tak co&nbsp;se&nbsp;vlastně cukám.</span></p>
          <p class="chunk" data-nb-ref-number="6" data-nb-words="28" data-nb-chars="154"><span class="idea" data-nb-ref-number="6" id="idea6" data-nb-words="28" data-nb-chars="154">Nejvíc se&nbsp;letošní zimu kamarádím s&nbsp;tmavou, huňatou plísní&nbsp;– která se&nbsp;diskrétně rozrůstá u&nbsp;okna v&nbsp;koupelně (zeď zde promrzá a&nbsp;sráží se&nbsp;tam voda na&nbsp;omítce).</span></p>
          <p class="chunk" data-nb-ref-number="7" data-nb-words="49" data-nb-chars="332"><span class="idea" data-nb-ref-number="7" id="idea7" data-nb-words="49" data-nb-chars="332">Bezdomovcem být v&nbsp;letošní zimě… to&nbsp;bych se&nbsp;asi pokusil být krtkem a&nbsp;snažil bych se&nbsp;zavrtat někam k&nbsp;teplovodnímu potrubí. Pokud by&nbsp;mě&nbsp;však simplexní schizofrenie nebo alkohol rozežraly na&nbsp;prvočinitele, na&nbsp;„prvoka“, doufal bych, že&nbsp;umrznu rychle a&nbsp;definitivně (jedna Čechovova povídka ohavně realisticky popisuje nedokonalé umrznutí).</span></p>
          <p class="chunk" data-nb-ref-number="8" data-nb-words="85" data-nb-chars="515"><span class="idea" data-nb-ref-number="8" id="idea8" data-nb-words="85" data-nb-chars="515">Jak je&nbsp;z&nbsp;výše patrno, pohybuji se&nbsp;tuto zimu&nbsp;– jako ostatně, doufám, se&nbsp;pohybuješ i&nbsp;Ty, vzdálený příteli&nbsp;– ve&nbsp;svém soukromém Vesmíru. Obrovské vlahé planety putují po&nbsp;svých drahách okolo jiných modrých a&nbsp;rudých sluncí. Zde jsou setmělé lesnaté krajiny, za&nbsp;teplých letních nocí zde neslyšně přeletují sovy. V&nbsp;lukách chřestot cvrčků neustále signalizuje: tma… tma… tma. Nořím se&nbsp;do&nbsp;toho světa, zavírám oči&nbsp;– jak se&nbsp;samy zavírají při líbání. Nořím se&nbsp;dovnitř, jako když člověk líže huňatou, šťavnatou kundu mladý holky.</span></p>
          <p class="chunk" data-nb-ref-number="9" data-nb-words="4" data-nb-chars="23"><span class="idea" data-nb-ref-number="9" id="idea9" data-nb-words="4" data-nb-chars="23">Ahoj v&nbsp;dubnu! Companero</span></p>
        </section>
        <section>
          <p class="chunk" data-nb-ref-number="10" data-nb-words="101" data-nb-chars="619"><span class="idea" data-nb-ref-number="10" id="idea10" data-nb-words="101" data-nb-chars="619">Doťukal jsem na&nbsp;klávesnici e-mail kamarádovi P.&nbsp;do Brna, vstal od&nbsp;počítače a&nbsp;dal vařit vodu na&nbsp;čaj. Prošel se&nbsp;kuchyní a&nbsp;protáhnul si&nbsp;záda. Za&nbsp;okny tuhá zima, únor. Křoviska a&nbsp;drátěné ploty jsou potažené námrazou. V&nbsp;dálce za&nbsp;řekou rychle projel rozsvícený noční vlak a&nbsp;zmizel v&nbsp;tunelu. Trojoká mašina vyjela z&nbsp;ústí černé díry pod kopcem a&nbsp;zamířila na&nbsp;most, modrozelená pomalá jiskra jí&nbsp;zahořela v&nbsp;trolejích. Temná voda pod železničním mostem odnášela odlesky rozsvícených oken, řada lampiček v&nbsp;jídelním voze se&nbsp;roztekla a&nbsp;zatočila ve&nbsp;vírech podél pilířů a&nbsp;rachot soupravy, železné skřípění, pohltila řasnatá zmrzlá mlha…</span></p>
        </section>
        <section>
          <p class="chunk" data-nb-ref-number="11" data-nb-words="198" data-nb-chars="1292"><span class="idea" data-nb-ref-number="11" id="idea11" data-nb-words="198" data-nb-chars="1292">Konvice hučí, zalévám čaj a&nbsp;jdu se&nbsp;ohřát ke&nbsp;kamnům. Telefon zapípal. Přišla mi&nbsp;SMS od&nbsp;stejného nočního kramáře a&nbsp;výtečníka, napsal mi&nbsp;šílený psycholog Pavel G. Ptá se, jakou bych si&nbsp;přál být šachovou figurkou, jaká asi figura by&nbsp;mě&nbsp;nejlépe charakterizovala. (Pavel G., v&nbsp;mládí nadaný šachista, dokonce snad juniorský mistr republiky, vystudoval psychologii, těsně před ukončením doktorandského studia obvinil fakultu z&nbsp;přechovávání kádrů bývalého režimu, v&nbsp;podstatě je&nbsp;všechny odhalil jako šedivé neproduktivní osobnosti bez kreativity, jejichž jediná silná a&nbsp;charakteristická vlastnost je&nbsp;obrovská touha udržet se&nbsp;v&nbsp;akademickém „chráněném“ prostředí a&nbsp;zadarmo fasovat kancelářský papír a&nbsp;tužky… Proto si&nbsp;ho&nbsp;vážím, pro tuto reformátorskou snahu, a&nbsp;toleruji mu&nbsp;jeho neustálé dotazníky a&nbsp;testovací otázky a&nbsp;beru to&nbsp;jako takový lehký defekt (oba jeho rodiče byli aktivní psychologové). Opírám se&nbsp;zády o&nbsp;hřejivý masiv akumulačních kamen a&nbsp;na jeho otázku odpovídám: Co&nbsp;se&nbsp;týče šachových figurek, nejraději mám šedou chobotnici (je pouze jedna pro obě strany, je&nbsp;trvale umístěna mimo šachovnici, je&nbsp;vyjádřením radosti ze&nbsp;hry, tzn. odpočinutí od&nbsp;Velké hry života. A&nbsp;nakonec je&nbsp;na&nbsp;chobotnici nejsympatičtější, že&nbsp;se&nbsp;odpovídá hlubinám nad a&nbsp;pod šachovnicí a&nbsp;její největší síla je&nbsp;v&nbsp;tom, že&nbsp;neexistuje.</span></p>
        </section>
        <section>
          <p class="chunk" data-nb-ref-number="12" data-nb-words="97" data-nb-chars="587"><span class="idea" data-nb-ref-number="12" id="idea12" data-nb-words="97" data-nb-chars="587">Využívám chvíle elektronického ticha, vím, že&nbsp;za&nbsp;chvíli přijde déšť nových textových zpráv, přímo to&nbsp;cítím… Prodleva mezi psaním do&nbsp;tmy se&nbsp;pozvolna naplnila zimním smutkem, a&nbsp;kdybych se&nbsp;nestyděl sám před sebou, musel bych přiznat, že&nbsp;jsem až&nbsp;po&nbsp;krk prostoupený úzkostí. Ale je&nbsp;to&nbsp;tak dávný, předlouhý stav mé&nbsp;duše, že&nbsp;jsem si&nbsp;na&nbsp;to&nbsp;v&nbsp;podstatě zvykl, jako si&nbsp;člověk nakonec zvykne takřka na&nbsp;všechno. Jenom ty&nbsp;šedivé dlouhé únorové dny, kdy zima vydává ze&nbsp;svých útrob poslední popelavé vlny chladu. Mrazivý, prašný čas. Zkamenělá psí hovna na&nbsp;trávnících… pochcané, zmrzlé nároží u&nbsp;hospody.</span></p>
          <p class="chunk" data-nb-ref-number="13" data-nb-words="34" data-nb-chars="238"><span class="idea" data-nb-ref-number="13" id="idea13" data-nb-words="34" data-nb-chars="238">Ostrý suchý prach se&nbsp;točí uprostřed ulice… V&nbsp;těch chvílích, pokud nemám nějaký vnitřní zdroj, necítím energii spící pod krustou smutku. Tehdy je&nbsp;existence lidstva pouze abstraktní, nezajímavou hříčkou, nedočtenou stránkou v&nbsp;knize vesmíru…</span></p>
          <p class="chunk" data-nb-ref-number="14" data-nb-words="48" data-nb-chars="288"><span class="idea" data-nb-ref-number="14" id="idea14" data-nb-words="48" data-nb-chars="288">Zabzučel telefon v&nbsp;tichém režimu, přišla zpráva od&nbsp;Pavla G.: Rozhodl jsem se&nbsp;změnit identitu. Od&nbsp;dnešní půlnoci se&nbsp;jmenuji Mimočlověk, už&nbsp;jsem přelepil jmenovku na&nbsp;domovním zvonku. Napadá tě&nbsp;nějaký podobný název pro moji osobu? Když to&nbsp;bude lepší než M., tak půjdu a&nbsp;zvonek opět přelepím.</span></p>
        </section>
        <section>
          <p class="chunk" data-nb-ref-number="15" data-nb-words="53" data-nb-chars="350"><span class="idea" data-nb-ref-number="15" id="idea15" data-nb-words="53" data-nb-chars="350">Chvíli se&nbsp;dívám do&nbsp;tmy a&nbsp;přemýšlím, jestli nebudu brzo jezdit na&nbsp;návštěvy do&nbsp;blázince. Nakonec se&nbsp;mi&nbsp;palec sám rozjel po&nbsp;tlačítkách a&nbsp;na displej telefonu naskakují slova: Para Homo? Za-, ne-, pryč-, jako- atd.- člověk. Člověkoid. Homoformní. Homoid. Člověkium. Člověkáda. Člověkoun (to už&nbsp;se&nbsp;směju, až&nbsp;slzím)… Člověčák Nižádný! (příšerný přírodopis).</span></p>
          <p class="chunk" data-nb-ref-number="16" data-nb-words="23" data-nb-chars="143"><span class="idea" data-nb-ref-number="16" id="idea16" data-nb-words="23" data-nb-chars="143">Odesílám text a&nbsp;cítím, jak mi&nbsp;to&nbsp;spravilo náladu. Marná sláva, když člověk zachytí podobné záchranné strategie u&nbsp;druhých, nepřipadá si&nbsp;tak sám.</span></p>
        </section>
        <section>
          <p class="chunk" data-nb-ref-number="17" data-nb-words="44" data-nb-chars="262"><span class="idea" data-nb-ref-number="17" id="idea17" data-nb-words="44" data-nb-chars="262">Následuje salva pochvalných vět a&nbsp;nakonec testovací otázka: Jaké úseky svého života byste, pokud by&nbsp;to&nbsp;šlo, vyměnili nebo darovali někomu jinému, a&nbsp;co z&nbsp;životů vašich přátel vám připadá, že&nbsp;bylo původně určeno vám, a&nbsp;nějakým omylem se&nbsp;to&nbsp;dostalo k&nbsp;jiným li­­dem?</span></p>
          <p class="chunk" data-nb-ref-number="18" data-nb-words="95" data-nb-chars="613"><span class="idea" data-nb-ref-number="18" id="idea18" data-nb-words="95" data-nb-chars="613">Přemítám, lehce už&nbsp;nasraný na&nbsp;ten poryv nocí vybuzené energie u&nbsp;toho inteligentního magora. Rychle vyťukávám: To&nbsp;už&nbsp;míří na&nbsp;samé základy osobnosti. K&nbsp;tomu se&nbsp;nabízí útočné, schizofrenogenní, subverzivní otázky typu: Kdy jste si&nbsp;uvědomil, že&nbsp;umíte lhát, tak dobře lhát, že&nbsp;tomu sám věříte? Nepřipadáte si&nbsp;někdy jako&nbsp;– výmysl špatného lháře? Kdy vám došlo, že&nbsp;jste se&nbsp;zúčastnil spiknutí proti své vlastní osobě? Neprodal jste se&nbsp;někdy, a&nbsp;teď postáváte před vetešnictvím (zastavárnou) v&nbsp;marné snaze koupit použité zbytky svého mládí, opravdovosti, odhodlání a&nbsp;radosti? Alespoň laciná čínská náhražka kdyby byla. Ano?</span></p>
          <p class="chunk" data-nb-ref-number="19" data-nb-words="46" data-nb-chars="277"><span class="idea" data-nb-ref-number="19" id="idea19" data-nb-words="46" data-nb-chars="277">Vypustil jsem textovou zprávu do&nbsp;elektrických kvant, do&nbsp;promodralých hladin v&nbsp;n-rozměru, a&nbsp;je mi&nbsp;samotnému blbě z&nbsp;těch jedovatých otázek… Snad jako by&nbsp;člověk vyvolával démony úzkosti a&nbsp;neklidu, aby už&nbsp;tady byli, jako by&nbsp;to&nbsp;čekání na&nbsp;ně&nbsp;bylo horší než jejich vlastní přítomnost.</span></p>
          <p class="chunk" data-nb-ref-number="20" data-nb-words="39" data-nb-chars="251"><span class="idea" data-nb-ref-number="20" id="idea20" data-nb-words="39" data-nb-chars="251">Cítím potřebu to&nbsp;tak nenechat. Nechci zůstat ve&nbsp;stavu vyvolaném těmito větami, a&nbsp;tak rychle píšu: Při hloubení únikové chodby (z&nbsp;vězení života) narazil na&nbsp;mohutné podzemní tunely, které kdysi dávno nějaká bytost vytvořila za&nbsp;stejným účelem. Vedou ven…</span></p>
          <p class="chunk" data-nb-ref-number="21" data-nb-words="43" data-nb-chars="264"><span class="idea" data-nb-ref-number="21" id="idea21" data-nb-words="43" data-nb-chars="264">Tohle je&nbsp;dobré, není to&nbsp;z&nbsp;mojí hlavy, ale je&nbsp;v&nbsp;tom něco, co&nbsp;má&nbsp;objektivní, takřka gravitační… časoprostorovou platnost. Je&nbsp;to&nbsp;jen pocit, ale neznám nic silnějšího, než jsou právě tyhle obrovité, rozsáhlé pocity a&nbsp;tušení bez rozměrů a&nbsp;přesných, logických formulací.</span></p>
        </section>
        <section>
          <p class="chunk" data-nb-ref-number="22" data-nb-words="99" data-nb-chars="620"><span class="idea" data-nb-ref-number="22" id="idea22" data-nb-words="99" data-nb-chars="620">Teď je&nbsp;aktivita na&nbsp;mé&nbsp;polovině hřiště, P.&nbsp;G. se&nbsp;odmlčel a&nbsp;posílá do&nbsp;éteru jen neartikulované tiché pauzy… Asi je&nbsp;přehlcený zážitky spojenými se&nbsp;změnou své identity. Jen doufám, že&nbsp;nezačne měnit pohlaví. Protože dvoumetrová brýlatá mužatka se&nbsp;strojovou inteligencí a&nbsp;odpojeným okruhem pro emoce (je to&nbsp;pro něj nekonečná záhada&nbsp;– pocity…), to&nbsp;by&nbsp;bylo moc i&nbsp;pro mě, který má&nbsp;většinu přátel s&nbsp;psychickými defekty. (Nakonec část jeho pacientů&nbsp;– ještě z&nbsp;dob, kdy vykonával odbornou praxi&nbsp;– byli právě transsexuálové. Je&nbsp;zajímavé, že&nbsp;s&nbsp;řadou z&nbsp;nich byl schopen navázat dlouholetá, vzájemně ohleduplná intelektuální přátelství…)</span></p>
          <p class="chunk" data-nb-ref-number="23" data-nb-words="32" data-nb-chars="232"><span class="idea" data-nb-ref-number="23" id="idea23" data-nb-words="32" data-nb-chars="232">Nakonec mě&nbsp;pohltil zášleh hluboké potřeby chránit samotné nitro mé&nbsp;osobnosti. Energetické motivační zdroje, emocionální&nbsp;– teple temnou, odvrácenou tkáň hadího mozku. Čichové a&nbsp;sexuální pohnutky… Musím si&nbsp;bránit své osobní nastavení.</span></p>
          <p class="chunk" data-nb-ref-number="24" data-nb-words="84" data-nb-chars="483"><span class="idea" data-nb-ref-number="24" id="idea24" data-nb-words="84" data-nb-chars="483">Posílám do&nbsp;noci tato slova: Říkali mu&nbsp;od&nbsp;dětství: Jsme&nbsp;– Člověk. A&nbsp;zvedali k&nbsp;němu krutou zvířecí tvář. Lstivýma očkama pátrali, zdali jim naletěl… hledali v&nbsp;jeho bezelstném obličeji charakteristické známky, že&nbsp;tu&nbsp;jejich lež&nbsp;– jim „sežral“. Z&nbsp;nějakého, možná i&nbsp;jim neznámého důvodu potřebovali&nbsp;– aby jim věřil. Říkali: To&nbsp;je&nbsp;život. A&nbsp;vypadalo to, jako když smečka hyen se&nbsp;rve o&nbsp;mršinu. Vytáhli mordu z&nbsp;útrob mrtvoly a&nbsp;s&nbsp;ještě zkrvavenou tváří se&nbsp;pokusili o&nbsp;úsměv. To&nbsp;bylo to&nbsp;nejhorší.</span></p>
          <p class="chunk" data-nb-ref-number="25" data-nb-words="3" data-nb-chars="5"><span class="idea" data-nb-ref-number="25" id="idea25" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="26" data-nb-words="33" data-nb-chars="223"><span class="idea" data-nb-ref-number="26" id="idea26" data-nb-words="33" data-nb-chars="223">Měl jsem práci v&nbsp;tyhle dny. Luisa, moje dávná známá, láska mých mládeneckých let, jelení samice&nbsp;– ladná laň, potřebovala rychlou intervenci. Potřebovala pomoct se&nbsp;stěhováním, končil bouřlivě jeden z&nbsp;jejích hlubokých vztahů…</span></p>
          <p class="chunk" data-nb-ref-number="27" data-nb-words="63" data-nb-chars="407"><span class="idea" data-nb-ref-number="27" id="idea27" data-nb-words="63" data-nb-chars="407">Luisa je&nbsp;můj nejlepší kamarád. Kamarád s&nbsp;kundou… A&nbsp;tak jsem vzal svoje prachstaré autíčko, broučnatou škodověnku, a&nbsp;trávíme tyhle dny převážením pytlů s&nbsp;šatstvem, k&nbsp;tomu bedny knih, malířské stojany&nbsp;– jest ona výtvarnice, a&nbsp;další spoustu věcí, krejčovské panáky&nbsp;– celou rodinu figurín, počítače a&nbsp;monitory, huňaté&nbsp;– nekonečně dlouhé boa… Netušil jsem, co&nbsp;všechno schraňují a&nbsp;potřebují, nutně potřebují ženy…</span></p>
          <p class="chunk" data-nb-ref-number="28" data-nb-words="32" data-nb-chars="218"><span class="idea" data-nb-ref-number="28" id="idea28" data-nb-words="32" data-nb-chars="218">Autíčko, beruška nacpaná až&nbsp;po&nbsp;střechu kroužila po&nbsp;Praze sem tam, mezi novým, pronajatým bytem a&nbsp;vysočanskou Trafačkou. Mají zde mladí výtvarníci zřejmě komunu, nebo tak něco. Zajímavé místo, zajímaví, sympatičtí lidé…</span></p>
        </section>
        <section>
          <p class="chunk" data-nb-ref-number="29" data-nb-words="59" data-nb-chars="337"><span class="idea" data-nb-ref-number="29" id="idea29" data-nb-words="59" data-nb-chars="337">Stalo se&nbsp;však&nbsp;– cosi podivného v&nbsp;tyto dny. Bylo to&nbsp;nenápadné, ale významné, cíleně určené jen pro moje oči… Když teď sedím u&nbsp;kafe, celé tělo blaženě vydechuje otevřenými póry&nbsp;– jak jsem se&nbsp;po&nbsp;té&nbsp;stěhovácké dřině vysprchoval v&nbsp;horké a&nbsp;nakonec v&nbsp;ledové vodě&nbsp;– žaludek se&nbsp;mi&nbsp;počíná svírat narůstajícím napětím, jak mi&nbsp;docházejí souvislosti.</span></p>
          <p class="chunk" data-nb-ref-number="30" data-nb-words="77" data-nb-chars="524"><span class="idea" data-nb-ref-number="30" id="idea30" data-nb-words="77" data-nb-chars="524">Jedině ten fakt, že&nbsp;mám díky své minulosti jisté struktury mozku oddělené, jinak propojené s&nbsp;emocionálními centry, s&nbsp;oblastí okolo amygdaly&nbsp;– tento stav citového kripla, který s&nbsp;různými hodnotami úzkosti a&nbsp;paranoidních obav zachází stejně jistě, jako matematik pracuje s&nbsp;tabulkami a&nbsp;logaritmickým pravítkem… tato „citová výchova“ mi&nbsp;nyní dovoluje, abych vychutnával horkou černou kávu, srkal lahodné doušky a&nbsp;zamženýma očima nevzrušeně pozoroval ve&nbsp;svém nitru narůstající balvan, špinavý krystal ledu, prachu a&nbsp;možná i&nbsp;krve…</span></p>
        </section>
        <section>
          <p class="chunk" data-nb-ref-number="31" data-nb-words="185" data-nb-chars="1141"><span class="idea" data-nb-ref-number="31" id="idea31" data-nb-words="185" data-nb-chars="1141">Co&nbsp;se&nbsp;stalo… Při nakládání Luisiných věcí, ona s&nbsp;černými brýlemi na&nbsp;očích, vlasy si&nbsp;schovala do&nbsp;šátku&nbsp;– bála se&nbsp;potkat svého bývalého přítele, celá se&nbsp;třásla a&nbsp;jektala zuby… Musel jsem ji&nbsp;polohlasem uklidňovat, kobylku nešťastnou. Tehdy jsem zaregistroval, že&nbsp;automobil parkující hned za&nbsp;mnou, v&nbsp;řadě před Trafačkou, to&nbsp;BMW je&nbsp;obsazené dvěma muži, urostlými chasníky, kteří se&nbsp;nehybně dívali přímo na&nbsp;mě. Nastartovali motor a&nbsp;rozsvítili dálková světla, ale neodjížděli. Jen tam tak seděli, motor předl a&nbsp;xenonové dálkové reflektory zářily na&nbsp;moje ošoupané kalhoty a&nbsp;otevřené zadní dveře do&nbsp;škodovky. Nejdřív mi&nbsp;to&nbsp;nedocházelo, nevztahoval jsem tuhle osvětlovačskou činnost přímo na&nbsp;sebe… když jsme ale vynášeli z&nbsp;baráku třetí rundu pytlů a&nbsp;banánových krabic, když jsem složitě navigoval Luisu, jak má&nbsp;zasunout stolek s&nbsp;nohama vzhůru mezi mnou přidržované židle&nbsp;– a&nbsp;BMW pořád neodjíždělo a&nbsp;nehybní panáci mi&nbsp;šajnili na&nbsp;zadek auta, jako by&nbsp;to&nbsp;byla ta&nbsp;nejzajímavější věc na&nbsp;světě… Tak mi&nbsp;to&nbsp;konečně došlo. Docvaklo, až&nbsp;to&nbsp;bylo málem slyšet. Překlopil se&nbsp;hlavní jistič a&nbsp;já měl opět po&nbsp;dlouhé době zapojeny obvody pro „rozšířenou verzi reality“.</span></p>
          <p class="chunk" data-nb-ref-number="32" data-nb-words="44" data-nb-chars="273"><span class="idea" data-nb-ref-number="32" id="idea32" data-nb-words="44" data-nb-chars="273">Nedal jsem na&nbsp;sobě nic znát, došli jsme s&nbsp;Luisou ještě pro pár drobností, nasedli do&nbsp;podnadité škodovky, pomalu vyjeli z&nbsp;parkovacího pruhu a&nbsp;zařadili se&nbsp;do&nbsp;proudu vozidel. Rozsvícený bavorák přepnul světla na&nbsp;„potkávací“ a&nbsp;odjel opačným směrem, zmizel někam směrem k&nbsp;Harfě.</span></p>
        </section>
        <section>
          <p class="chunk" data-nb-ref-number="33" data-nb-words="23" data-nb-chars="156"><span class="idea" data-nb-ref-number="33" id="idea33" data-nb-words="23" data-nb-chars="156">Až&nbsp;teď, u&nbsp;nočního kafe, si&nbsp;dovoluju naplno seřadit souvislosti, vytřídit informační šum a&nbsp;pořádně si&nbsp;ze&nbsp;všech stran prohlédnout zjištěné, tvrdé skutečnosti.</span></p>
          <p class="chunk" data-nb-ref-number="34" data-nb-words="179" data-nb-chars="1069"><span class="idea" data-nb-ref-number="34" id="idea34" data-nb-words="179" data-nb-chars="1069">Vzpomněl jsem si, jak před pár dny, při tomtéž stěhování L., zase u&nbsp;Trafačky, jiný chlapík, najedený řimbaba, seděl v&nbsp;autě za&nbsp;námi a&nbsp;civěl před sebe, nehybný bouchoř. Když jsem zabouchl všechny dveře a&nbsp;vyjeli jsme pomalu na&nbsp;silnici, nechal nás kousek odjet&nbsp;– aby pak s&nbsp;akcelerací silného motoru nás dohnal na&nbsp;křižovatce u&nbsp;Balabenky. Stál jsem v&nbsp;pruhu na&nbsp;odbočení k&nbsp;Palmovce. Byla červená, a&nbsp;tak jsem si&nbsp;naklopil zpětné zrcátko a&nbsp;pořádně si&nbsp;toho závodníka za&nbsp;sebou prohlédl. Zajímavé, kolik toho ve&nbsp;vteřině, jakou spoustu detailů si&nbsp;člověk v&nbsp;okamžiku uloží do&nbsp;paměti. Chlápek okamžitě zaregistroval, že&nbsp;si&nbsp;ho&nbsp;prohlížím, ušklíbl se, tak nějak stydlivě&nbsp;– opravdu, jako by&nbsp;se&nbsp;za&nbsp;něco styděl. Klopil oči a&nbsp;šklíbil se&nbsp;do&nbsp;země. Pak byla na&nbsp;semaforu zelená a&nbsp;řada aut se&nbsp;rozjela, kodrcali jsme přes tramvajové koleje. Pomalu jsme se&nbsp;ve&nbsp;štrúdlu šinuli pod železničními mosty, když jsem zaslechl vytí pneumatik a&nbsp;v&nbsp;zrcátku zahlédl, jak bouchoř s&nbsp;burácením dvoulitrového motoru smykem ujíždí zpátky do&nbsp;Vysočan, prosmýkl se&nbsp;mezi cinkajícími tramvajemi a&nbsp;zmizel z&nbsp;mého zorného pole…</span></p>
          <p class="chunk" data-nb-ref-number="35" data-nb-words="208" data-nb-chars="1363"><span class="idea" data-nb-ref-number="35" id="idea35" data-nb-words="208" data-nb-chars="1363">Tohle všechno mi&nbsp;něco připomíná, někde jsem se&nbsp;s&nbsp;tím opakovaně setkal, něco jsem četl v&nbsp;knihách. Ano. Tomu se&nbsp;přeci říká&nbsp;– „otevřená sledovačka“… Demonstrativní, nezakryté sledování osob podezřelých ze&nbsp;špionáže, nejčastěji se&nbsp;to&nbsp;týká diplomatů. Jsou chráněni imunitou, nelze je&nbsp;zatknout a&nbsp;vyslýchat. Tak je&nbsp;jim znepříjemňován život. Obyčejného živáčka lze chytnout za&nbsp;ucho, zatřepat s&nbsp;ním, někde v&nbsp;skrytu mu&nbsp;zlomit pár žeber a&nbsp;ještě ho&nbsp;přitom převerbovat… Tak jsem to&nbsp;četl ve&nbsp;vzpomínkách účastníků různých akcí v&nbsp;době studené války. To&nbsp;jsou běžné postupy, praktikované na&nbsp;obou stranách. Dokonce se&nbsp;prý během let ustavila ve&nbsp;„zpravodajském světě“ jistá nepsaná pravidla hry. Nezabíjejí se&nbsp;kádroví důstojníci protivníka, jen se&nbsp;jim dá&nbsp;najevo „Víme o&nbsp;tobě, chovej se&nbsp;slušně!“ nebo „Sbal si&nbsp;svejch pár švestek a&nbsp;zmiz!“ Potom, při neuposlechnutí vzkazu, následuje čekání na&nbsp;důkazy protistátní činnosti, nebo&nbsp;– výroba těchto „důkazů“, následuje zatčení, soud a&nbsp;deportace. Ale tomu se&nbsp;posledních pár desetiletí snaží vyhnout&nbsp;– protože druhá strana okamžitě reaguje a&nbsp;recipročně zatýká a&nbsp;vypovídá ze&nbsp;země cizí státní příslušníky, kdykoliv je&nbsp;možno „vyrobit“ celou kupu „osob porušujících svým konáním zákony a&nbsp;konajících proti zájmům země“. Negativním důsledkem, pokud to&nbsp;není záměr, je&nbsp;publicita, ztráta renomé a&nbsp;porušené a&nbsp;znervóznělé sítě informátorů na&nbsp;obou stranách…</span></p>
        </section>
        <section>
          <p class="chunk" data-nb-ref-number="36" data-nb-words="75" data-nb-chars="448"><span class="idea" data-nb-ref-number="36" id="idea36" data-nb-words="75" data-nb-chars="448">Bože, kam jsem se&nbsp;to&nbsp;připletl. Je&nbsp;to&nbsp;náhoda, je&nbsp;ta&nbsp;informace „Víme o&nbsp;tobě!“ určená mně? Není to&nbsp;nějak spojeno s&nbsp;těmi výtvarníky, jsou tam přeci mezi nimi skupiny akčních umělců, kteří provokují estab­lishment&nbsp;– uběhlo dvacet let a&nbsp;ve státním aparátu se&nbsp;zabydlela další generace kurev… Je&nbsp;to&nbsp;tahle příčina? Hraje v&nbsp;tom nějakou roli krásná, blízká bytost Luisa? Nebo to&nbsp;je&nbsp;souhra nějakých, jenom zdánlivě spojitých náhod? Komu stojím za&nbsp;tyhle vzkazy?</span></p>
        </section>
        <section>
          <p class="chunk" data-nb-ref-number="37" data-nb-words="40" data-nb-chars="239"><span class="idea" data-nb-ref-number="37" id="idea37" data-nb-words="40" data-nb-chars="239">Cítím, jak ve&nbsp;mně roste hněv. Tohle si&nbsp;žádná filcka, žádnej parazit, syn parazitů, uvnitř státního systému zalezlá lůza, to&nbsp;si&nbsp;na&nbsp;mně zkoušet nebude. Mají smůlu. Začal jsem se&nbsp;zajímat, co&nbsp;je&nbsp;pod kamenem. Jaká havěť, jaký přírodopis uvidím.</span></p>
          <p class="chunk" data-nb-ref-number="38" data-nb-words="28" data-nb-chars="207"><span class="idea" data-nb-ref-number="38" id="idea38" data-nb-words="28" data-nb-chars="207">Záměrně jsem ignoroval konkrétní kauzy a&nbsp;skandály posledních let, protože jsem instinktivně cítil, že&nbsp;je&nbsp;to&nbsp;malá špinavá hra&nbsp;– důsledek nezvratných tektonických pohybů uvnitř struktury planetární civilizace.</span></p>
        </section>
        <section>
          <p class="chunk" data-nb-ref-number="39" data-nb-words="8" data-nb-chars="62"><span class="idea" data-nb-ref-number="39" id="idea39" data-nb-words="8" data-nb-chars="62">Pomalu připlouvají další obrazy, vzpomínky z&nbsp;posledních týdnů.</span></p>
          <p class="chunk" data-nb-ref-number="40" data-nb-words="30" data-nb-chars="168"><span class="idea" data-nb-ref-number="40" id="idea40" data-nb-words="30" data-nb-chars="168">Ano… Bylo to&nbsp;na&nbsp;podzim, nebo spíš koncem léta? Byly už&nbsp;ranní mrazíky, ale listí na&nbsp;stromech, rudé a&nbsp;zlatavě hnědé, to&nbsp;krásné krvavé listí pomalu padalo na&nbsp;hladinu Labe.</span></p>
          <p class="chunk" data-nb-ref-number="41" data-nb-words="31" data-nb-chars="202"><span class="idea" data-nb-ref-number="41" id="idea41" data-nb-words="31" data-nb-chars="202">Bylo to&nbsp;čtení za&nbsp;Oscara Rybu, dávného kamaráda a&nbsp;mrtvého spisovatele. Několik mladých lidí, dvě dívky z&nbsp;nějakého místního sdružení napadlo uspořádat večer věnovaný tomuto tichému hlasu, tomu&nbsp;– co&nbsp;zbylo.</span></p>
          <p class="chunk" data-nb-ref-number="42" data-nb-words="109" data-nb-chars="746"><span class="idea" data-nb-ref-number="42" id="idea42" data-nb-words="109" data-nb-chars="746">Brandýs, Stará Boleslav. Hospoda plná mladých, veselých lidí. Všichni, nebo rozhodně většina, mají ve&nbsp;tvářích znaky probouzející se&nbsp;zkušenosti se&nbsp;světem, jejich naprosto jasně přítomný intelekt jim nedovoluje uniknout do&nbsp;bludných světů zjednodušených iluzí… Hned se&nbsp;zde cítím příjemně, mezi svými. Pár hulákajících plachých dobráků pouze dokresluje tuhle přátelskou atmosféru. U&nbsp;stolků vidím dokonce několik přátel ze&nbsp;starých časů, společných pamětníků toho námořníka na&nbsp;suché zemi, našeho Oscara R. Jedna psychiatrička, jeho dávná láska a&nbsp;kamarádská, blízká duše, jeden fousatý chlapík, který se&nbsp;s&nbsp;Oscarem věčně hádal o&nbsp;flašku kořalky&nbsp;– pak dělal u&nbsp;odposlechů na&nbsp;vnitru, policejní rada, už&nbsp;je&nbsp;ve&nbsp;výslužbě&nbsp;– dneska spravuje velká datová úložiště.</span></p>
          <p class="chunk" data-nb-ref-number="43" data-nb-words="176" data-nb-chars="1112"><span class="idea" data-nb-ref-number="43" id="idea43" data-nb-words="176" data-nb-chars="1112">Večer běží svým tempem, společně s&nbsp;Honzou Haklem čteme Osca­rovy texty, já&nbsp;do&nbsp;toho občas vložím nějakou vzpomínku, docela se&nbsp;to&nbsp;setkává s&nbsp;dobrou odezvou publika, souhlasně reagují na&nbsp;slova: „Určitě jste měli mezi sebou, v&nbsp;širším přátelském okruhu jste taky znali nějakého takového živějšího chlapíka, někoho, kdo hnal věci až&nbsp;na&nbsp;samu mez, nebo za&nbsp;ni. Dobrodruha s&nbsp;poctivou tváří a&nbsp;čistou duší, alkoholika bezedného, povětroně a&nbsp;nikdy nezestárnuvšího, věčného kluka. Ten člověk byl součástí vašeho mládí, a&nbsp;teď ve&nbsp;třiceti&nbsp;– jste dospělí, někteří máte sami už&nbsp;děti… a&nbsp;ten divoký druh vašich her a&nbsp;mládeneckých hrdinských kousků… ten Vinnetou už&nbsp;s&nbsp;vámi není. Nežije, nebo odešel někam do&nbsp;světa. Prostě nepřekročil s&nbsp;vámi bludný kořen, nevstoupil do&nbsp;dospělosti, a&nbsp;stal se&nbsp;tak součástí legendy o&nbsp;vašem mládí, nádherné, rok od&nbsp;roku se&nbsp;rozvíjející pohádkové pověsti&nbsp;– kterou si&nbsp;vyprávíte na&nbsp;občasných vzpomínkových setkáních… A&nbsp;jeho nepřítomnost&nbsp;– je&nbsp;tak intenzivní, že&nbsp;se&nbsp;takřka vyrovná jeho tehdejší přítomnosti… a&nbsp;on tak vstupuje mezi vás z&nbsp;vyprávěných vzpomínek a&nbsp;historek. Hrdina věčné, nikdy nezestárlé mladosti…“</span></p>
        </section>
        <section>
          <p class="chunk" data-nb-ref-number="44" data-nb-words="48" data-nb-chars="318"><span class="idea" data-nb-ref-number="44" id="idea44" data-nb-words="48" data-nb-chars="318">Po&nbsp;čtení literárních ukázek byla diskuse a&nbsp;pozvolna se&nbsp;rozproudila volná zábava. Mladík, nájemce této hospody a&nbsp;patron literárního večera&nbsp;– věnoval nám lahev Four Roses. Půllitry piva putovaly vzduchem, nad hlavami lidí. Hostinský, na&nbsp;předloktí vytetovanou rudou růži, zahrál pár svých písní a&nbsp;doprovodil se&nbsp;na&nbsp;kytaru.</span></p>
          <p class="chunk" data-nb-ref-number="45" data-nb-words="119" data-nb-chars="719"><span class="idea" data-nb-ref-number="45" id="idea45" data-nb-words="119" data-nb-chars="719">U&nbsp;našeho stolu chumel lidí navazoval a&nbsp;větvil nekonečnou řeč. Pár lidí chtělo podepsat Rybovy nebo Haklovy nebo moje knihy a&nbsp;tiskli nám ruce na&nbsp;pozdrav. Tu&nbsp;pojednou kdosi se&nbsp;předklonil z&nbsp;davu, přiblížil těsně nade mne svou tvář a&nbsp;opakovaně, jiným, zlým tónem pronesl: „Dob-rý déén! Dob-rý déén!“ Bylo to&nbsp;tak divné, podal mi&nbsp;mezitím vlažnou, vlhkou ruku, automaticky jsem s&nbsp;ní potřásl a&nbsp;podíval se&nbsp;do&nbsp;temné, jaksi kouřmé tváře. Hleděly na&nbsp;mne přivřené, skrze kouř z&nbsp;cigarety v&nbsp;koutku úst hmouřící se&nbsp;tmavé oči. Zlý, významný pohled. Zlý, významný hlas. Doputovalo ke&nbsp;mně odkudsi cigáro trávy, němým gestem jsem dal najevo, že&nbsp;nechci. Hleděl jsem za&nbsp;tou divnou postavou jakoby za&nbsp;jižním, tmavým, nezapadajícím sem osudem.</span></p>
          <p class="chunk" data-nb-ref-number="46" data-nb-words="112" data-nb-chars="695"><span class="idea" data-nb-ref-number="46" id="idea46" data-nb-words="112" data-nb-chars="695">Tehdy jsem to&nbsp;dal stranou, nevěnoval se&nbsp;tomu, natolik přátelský byl ten večer. Putovali jsme setmělým, nočním lesem obrovitých topolů, nazelenalou tmu prozařovala oblaka páry nad mokřadly, oblaka svítící od&nbsp;halogenových reflektorů, směrem od&nbsp;nějakých rozlehlých areálů, od&nbsp;vzdálených sportovišť. Obcházeli jsme zdymadla a&nbsp;navigace podél říčních ramen, dvě dívky nás vedly tou nocí, smály se&nbsp;něčemu věčně a&nbsp;cosi si&nbsp;bez ustání povídaly… V&nbsp;baráčku plném psů a&nbsp;koček, kde bydlely ty&nbsp;dvě hodné divé Báry, přichystaly nám nějaké obrovské jídlo z&nbsp;brambor a&nbsp;masa. Bylo toho jak pro nějaké medvědy, pro zvířata z&nbsp;pralesa. Honza posléze s&nbsp;jednou z&nbsp;nich, znali se&nbsp;už&nbsp;nějaký pátek, zalezl do&nbsp;jedné z&nbsp;ložnic.</span></p>
          <p class="chunk" data-nb-ref-number="47" data-nb-words="80" data-nb-chars="487"><span class="idea" data-nb-ref-number="47" id="idea47" data-nb-words="80" data-nb-chars="487">Já, utahaný jak pařez, nevím jak&nbsp;– najednou jsem se&nbsp;probudil uprostřed noci za&nbsp;nějakou zástěnou. Chtělo se&nbsp;mi&nbsp;chcát, tak jsem pomalu bloudil spícím domem, s&nbsp;obludnou&nbsp;– jakoby mně nepatřící erekcí, škobrtal po&nbsp;širokých kamenných schodech do&nbsp;přízemí a&nbsp;zde konečně našel v&nbsp;jedné velké místnosti, snad prádelně, záchod a&nbsp;umývadlo. Vymočil jsem se&nbsp;s&nbsp;obrovskou úlevou a&nbsp;opláchl si&nbsp;obličej. Chvíli jsem hleděl na&nbsp;stojící péro, nebývá to&nbsp;poslední léta tak často. Nakonec jsem ptáka opláchl taky.</span></p>
          <p class="chunk" data-nb-ref-number="48" data-nb-words="225" data-nb-chars="1356"><span class="idea" data-nb-ref-number="48" id="idea48" data-nb-words="225" data-nb-chars="1356">Hrome, vždyť tady někde musí spát ta&nbsp;dívka, nebo kam by&nbsp;se&nbsp;jinam ztratila? Taková štíhlá indiánka, líbila se&nbsp;mi&nbsp;už&nbsp;od&nbsp;minule, co&nbsp;mi&nbsp;ji&nbsp;představil Igor. Nějak spolu už&nbsp;nechodí, něco jsem zaslechl… Tady za&nbsp;těmi dveřmi? Péro mě&nbsp;vede samo po&nbsp;domě, naslouchám za&nbsp;dveřmi, přejíždím ptákem po&nbsp;rozpraskaném dřevě, ťukám zlehka na&nbsp;mosaznou kliku, myslím na&nbsp;její drobnou, přátelskou a&nbsp;vážnou tvář, má&nbsp;na&nbsp;čele takovou vrásku… čekám signály… nikde nic. Obávám se&nbsp;zkoušet kliky od&nbsp;dveří, co&nbsp;bych řekl, koho tam najdu? Nikoho, krom těch dvou dívek-aktivistek, nikoho zde neznám, a&nbsp;nějaký Kopčem, rozesmátý, jakoby horník kutící v&nbsp;obrovské, klenuté sklepní síni, která je&nbsp;pod domem, tento umanutý, lehce podivínský vousáč s&nbsp;nedopnutými kalhotami a&nbsp;s&nbsp;lehce uslintanými ústy, dobrácký hýkavec s&nbsp;nasazenou svítilnou&nbsp;– s&nbsp;čelovkou, byl nám během noční večeře představen… Vlastně, byl zde nějaký zájem od&nbsp;ní? Jsem takový autistický idiot, že&nbsp;nakonec nevím, co&nbsp;jsou mé&nbsp;představy a&nbsp;co je&nbsp;skutečnost… Teprve teď, když to&nbsp;píšu, mi&nbsp;dochází&nbsp;– že&nbsp;jsem měl zaťukat nebo otevřít potichu ty&nbsp;dveře v&nbsp;přízemí (tam mi&nbsp;bušily žíly na&nbsp;ptáku nejsilněji, úplně se&nbsp;cukal). Určitě tam byla… Podívala by&nbsp;se&nbsp;na&nbsp;mě&nbsp;zpod toho vážného, starostlivého obočí&nbsp;– nic bych neriskoval, zkusil bych tichý dotaz nebo zkusmé přilehnutí… tím žádnou ženskou neurazíš, i&nbsp;když tě&nbsp;nakrásně odmítne, jenom tak zlehka.</span></p>
          <p class="chunk" data-nb-ref-number="49" data-nb-words="60" data-nb-chars="403"><span class="idea" data-nb-ref-number="49" id="idea49" data-nb-words="60" data-nb-chars="403">Nakonec jsem, doprovázen dvěma nebo pěti kočkami, došel do&nbsp;pusté podkrovní místnosti bez nábytku, a&nbsp;hledě na&nbsp;pusté náměstíčko za&nbsp;zašlým oknem, maje před očima tu&nbsp;snědou, tajemnou, útlou dívku… jsem si&nbsp;ho&nbsp;automaticky vyhonil. Kočičívb ggggggg vc&nbsp;(právě mi&nbsp;přeběhl přes klávesnici kocour). Pouliční lampa bzučela modrobílou tmou za&nbsp;oknem. Pusté náměstíčko za&nbsp;kostelem. Blízko katovna. Usnul jsem okamžitě.</span></p>
        </section>
        <section>
          <p class="chunk" data-nb-ref-number="50" data-nb-words="65" data-nb-chars="412"><span class="idea" data-nb-ref-number="50" id="idea50" data-nb-words="65" data-nb-chars="412">Takže, teď, po&nbsp;pár měsících, jsem přiřadil toho významně zdravícího snědého mladíka se&nbsp;zlým výrazem ve&nbsp;tváři (vzpomínám si, že&nbsp;nikoho z&nbsp;tamní společnosti zřejmě neznaje, vytáhl si&nbsp;kouřící nedopalek z&nbsp;koutku úst a&nbsp;rychle, nenápadně, s&nbsp;nikým se&nbsp;neloučící a&nbsp;nehovořící, rychle odešel). Tak, přisazuji tuto historku&nbsp;– tehdy bez obsahu, nyní, po&nbsp;zkušenostech z&nbsp;Trafačky, dávám do&nbsp;řady podivných úkazů z&nbsp;poslední doby.</span></p>
          <p class="chunk" data-nb-ref-number="51" data-nb-words="9" data-nb-chars="56"><span class="idea" data-nb-ref-number="51" id="idea51" data-nb-words="9" data-nb-chars="56">Vlastně! Ještě jedna příhoda se&nbsp;mi&nbsp;celkem nedávno stala.</span></p>
          <p class="chunk" data-nb-ref-number="52" data-nb-words="99" data-nb-chars="586"><span class="idea" data-nb-ref-number="52" id="idea52" data-nb-words="99" data-nb-chars="586">Bylo to&nbsp;loni v&nbsp;létě v&nbsp;jednom hudebním klubu na&nbsp;Vinohradské třídě. Luisa mě&nbsp;pozvala na&nbsp;vystoupení anglické elektronické kapely, jejich zvláštní minimalistický projev, jejich hudbu jsem jedné noci&nbsp;– to&nbsp;ještě bydlela Luisa v&nbsp;Pařížské ulici (tehdy v&nbsp;noci jsme leželi vedle sebe, svoje zvadlé péro jsem položil na&nbsp;violu jejích boků, na&nbsp;tu&nbsp;vlnu, přitulili jsme se&nbsp;k&nbsp;sobě, její hýždě mě&nbsp;hřály u&nbsp;koulí… jak dvě poloviny ořechu jsme byli zaklesnutí v&nbsp;blažené nečinnosti)&nbsp;– a&nbsp;z&nbsp;rozsvíceného kompu, z&nbsp;beden, tlumeně a&nbsp;hluboce, jako nějaké obří&nbsp;– v&nbsp;hlubinách ukryté srdce, hrála ta&nbsp;anglická kapela.</span></p>
        </section>
        <section>
          <p class="chunk" data-nb-ref-number="53" data-nb-words="156" data-nb-chars="922"><span class="idea" data-nb-ref-number="53" id="idea53" data-nb-words="156" data-nb-chars="922">Bylo tam narváno, byl jsem tam možná nejstarší účastník. Před koncertem jsme seděli v&nbsp;baru, tedy&nbsp;– já&nbsp;jsem seděl na&nbsp;jediné volné židli a&nbsp;Luisa si&nbsp;sedla na&nbsp;mne, zlehka, po&nbsp;dívčím. Balila v&nbsp;těch svých dlouhých sochařských prstech, balila velké brko… Tu, znenáhla ve&nbsp;vrbě hrklo, v&nbsp;rákosí luplo, a&nbsp;vedle nás stál malý brýlatý plešingr, takový Zlý Hurvínek. Nejprve dělal nadšeně překvapeného, že&nbsp;mě&nbsp;tady nečekal a&nbsp;že je&nbsp;rád, že&nbsp;mě&nbsp;vidí… je&nbsp;prý můj veliký čtenář, nadšený obdivovatel mého stylu… cvrlikal. Prohlížel jsem si&nbsp;ho&nbsp;klidně, Luisu jak velkou orlici na&nbsp;svých „nohu přes nohu“ přehozených nohou. Nevzrušeně a&nbsp;soustředěně balila cigáro a&nbsp;její dlouhé vlasy mi&nbsp;dělaly „náhradní háro“. V&nbsp;podstatě jsem se&nbsp;jí&nbsp;tak trochu&nbsp;– držel za&nbsp;sukně. Jindy, sám, okamžitě se&nbsp;loučím&nbsp;– při takových poryvech čtenářova vděku, s&nbsp;úklonami a&nbsp;s&nbsp;rukoudáním se&nbsp;loučím a&nbsp;s&nbsp;bušícím srdcem rychle odcházím, nejsa stavěný na&nbsp;tuto komunikaci osamělců.</span></p>
          <p class="chunk" data-nb-ref-number="54" data-nb-words="24" data-nb-chars="115"><span class="idea" data-nb-ref-number="54" id="idea54" data-nb-words="24" data-nb-chars="115">Z&nbsp;dálky na&nbsp;toho čtenáře pak myslím a&nbsp;jeho slova mě&nbsp;hřejí v&nbsp;srdci. Ale tváří v&nbsp;tvář! Úplně cítím, jak mě&nbsp;to&nbsp;spaluje.</span></p>
          <p class="chunk" data-nb-ref-number="55" data-nb-words="46" data-nb-chars="257"><span class="idea" data-nb-ref-number="55" id="idea55" data-nb-words="46" data-nb-chars="257">Hurvajz teď (já byl schovaný v&nbsp;Luisiných vlasech a&nbsp;jen jedním okem jsem hleděl do&nbsp;světa na&nbsp;toho rychlého, oholeného panáčka) právě rychle recitoval tituly mých knih a&nbsp;já to&nbsp;pojednou uviděl&nbsp;– ten hajzlík nečetl ani řádku, je&nbsp;mu&nbsp;to&nbsp;cizí… ty&nbsp;názvy si&nbsp;našprtal.</span></p>
          <p class="chunk" data-nb-ref-number="56" data-nb-words="78" data-nb-chars="475"><span class="idea" data-nb-ref-number="56" id="idea56" data-nb-words="78" data-nb-chars="475">Pojednou klidný, už&nbsp;jsem ho&nbsp;měl. Nevzrušeným hlasem jsem řekl jedinou větu našeho rozhovoru: „A… jaké je&nbsp;vaše zaměstnání?“ Takovou policejní aroganci ode mne nečekal a&nbsp;rychle začal drmolit… že&nbsp;je&nbsp;„obyčejnej úředník“. Pokýval jsem hlavou a&nbsp;mlčel. Ano, úředník… nikdy jsem se&nbsp;nesetkal u&nbsp;lidí, že&nbsp;by&nbsp;řekli&nbsp;– jsem úředník, a&nbsp;nespecifikovali úřad, podnik, firmu nebo typ zaměstnání… Každej ten inkoust je&nbsp;ve&nbsp;své podstatě pyšný na&nbsp;svoji králíkárnu, a&nbsp;tak se&nbsp;chlubí&nbsp;– tou institucí.</span></p>
          <p class="chunk" data-nb-ref-number="57" data-nb-words="102" data-nb-chars="673"><span class="idea" data-nb-ref-number="57" id="idea57" data-nb-words="102" data-nb-chars="673">Jediná sorta státních zaměstnanců se&nbsp;nechlubí svou firmou. Kromě vrcholových funkcí… a&nbsp;nějaký ministerský náměstek těžko bude přede mnou stát v&nbsp;pozoru a&nbsp;recitovat tituly mých knih, jeden typ zaměstnanců neříká svou firmu, hehehe, jenom jedna ta&nbsp;sorta. Znám dva takové „obyčejné úředníky“, oni to&nbsp;neví, možná něco tuší, že&nbsp;vím, ale jejich životní příběh a&nbsp;současné okolnosti nepřipouští&nbsp;– pravděpodobnost je&nbsp;exoticky malá&nbsp;– nepřipouští jiný výklad. A&nbsp;ten výklad je&nbsp;potvrzen z&nbsp;jiných, nezávislých zdrojů. Takže, to&nbsp;bychom měli… Usmívám se&nbsp;na&nbsp;něj neurčitě a&nbsp;vychutnávám si&nbsp;tiše tu&nbsp;pravděpodobnostní logickou operaci, kterou provedl můj mozek, vše bylo intuitivní, automatické.</span></p>
          <p class="chunk" data-nb-ref-number="58" data-nb-words="58" data-nb-chars="301"><span class="idea" data-nb-ref-number="58" id="idea58" data-nb-words="58" data-nb-chars="301">Hurvínek se&nbsp;nedá jen tak odbýt. Pořád přešlapuje, brejlí po&nbsp;mně a&nbsp;po Luise a… že&nbsp;by&nbsp;si&nbsp;s&nbsp;námi rád dal brko. Luisa se&nbsp;na&nbsp;něj podívala, i&nbsp;když seděla na&nbsp;mém klíně, byla pořád o&nbsp;hlavu větší než Hurvajz. Krátce se&nbsp;na&nbsp;něj zahleděla a&nbsp;pak, dál balíc cigáro, řekla altovým, hrdelním hlasem: „Hele… nech nás.“</span></p>
          <p class="chunk" data-nb-ref-number="59" data-nb-words="241" data-nb-chars="1607"><span class="idea" data-nb-ref-number="59" id="idea59" data-nb-words="241" data-nb-chars="1607">Blátotlačka volky nevolky mustroval se&nbsp;k&nbsp;odchodu. Nechtělo se&nbsp;mu, ale už&nbsp;se&nbsp;nikdo na&nbsp;něj nedíval a&nbsp;nebavil se. A&nbsp;tak, rychle zachraňuje tu&nbsp;divnou svoji situaci, vytasil se&nbsp;s&nbsp;navštívenkou na&nbsp;tvrdém, kouřovém papíře, jméno: Mgr.&nbsp;Hellar, a&nbsp;pod tím telefonní číslo. Žádná adresa. Zahleděl se&nbsp;na&nbsp;mě&nbsp;zpoza brejlí a&nbsp;významně se&nbsp;rozloučil: „Kdybyste někdy něco potřeboval, tak se&nbsp;samozřejmě na&nbsp;mne obraťte a&nbsp;zavolejte. Kdykoli, určitě se&nbsp;dohodneme…“ Ujistil jsem ho, že&nbsp;pokud opravdu budu něco, tak okamžitě jemu za… a&nbsp;on pak mně… určitě, možná, pokud to&nbsp;bude nutné, ano, to&nbsp;je&nbsp;opravdu zajímavá nabídka, budu o&nbsp;tom přemýšlet… Pozvracel jsem ho&nbsp;pavučinou řídkých, nic neznamenajících slov, úplným šlemajzlem frází, tohle my&nbsp;psychopati umíme dokonale&nbsp;– parodii reality. Rozsypeme se&nbsp;v&nbsp;zástup zdvořile kvičících chargé d’affaires, hemživý zástup mravenců ve&nbsp;fraku, mávajících cylindry. Vyguglíme se&nbsp;před dotčenou osobou jako kastráti z&nbsp;oper období bel canto, v&nbsp;tisíci „kalhotkových rolích“, ryčící diskantem poklony, „buffonci“ v&nbsp;krajkovém fiží, k&nbsp;zbláznění hysteričtí lokajové v&nbsp;bílých parukách vířících rýžový pudr a&nbsp;odporně sladké, těžké podpažní parfémy, pižmo… Jako mandril rýholící nastavujeme podřízenou, vyšpulenou, ohavně fialovou řiť… Vylomíme tomu druhému čelist samou sešklebenou zdvořilostí, šklebíce se&nbsp;jak kosatka dravá vlezeme do&nbsp;něj, zakuklíme se&nbsp;v&nbsp;něm jak larva&nbsp;– slepé imago obří tropické cikády, a&nbsp;kurtoazními úklonami, ne&nbsp;nepodobnými kopulačním záškubům, mu&nbsp;rozšleháme vnitřnosti na&nbsp;odpornou pěnu. Nakonec, jako v&nbsp;hovnech vyválená ropucha, se&nbsp;s&nbsp;kvákavými, rozpačitými omluvami ztratíme za&nbsp;obzorem…</span></p>
        </section>
        <section>
          <p class="chunk" data-nb-ref-number="60" data-nb-words="93" data-nb-chars="587"><span class="idea" data-nb-ref-number="60" id="idea60" data-nb-words="93" data-nb-chars="587">Tančíme s&nbsp;Luisou v&nbsp;srdečním rytmu, přidala se&nbsp;k&nbsp;nám Luisina známá, zpěvačka. Bulharka původem, domnívám se. Tančí teď spolu, ty&nbsp;dvě samice, jen se&nbsp;tak pohupuju a&nbsp;dívám se, jak se&nbsp;vlní ty&nbsp;dívčí boky. Okolo stárnoucí třicátníci, osamělí chlápci, vzývají kapelu „hrozením“. Prohlížím si&nbsp;hudební těleso, ty&nbsp;dva nehybné muže v&nbsp;čínských mandarínských maskách, stojící u&nbsp;svých stříbrných note­booků. Většina obecenstva je&nbsp;stržena rytmem a&nbsp;někteří jedinci se&nbsp;drží reprobeden a&nbsp;vřískajíce, neuvěřitelně rychle pohazují a&nbsp;vibrují hlavou… Další, jako já, jen tak se&nbsp;kymácejí v&nbsp;tmách a&nbsp;je jim dobře…</span></p>
          <p class="chunk" data-nb-ref-number="61" data-nb-words="3" data-nb-chars="5"><span class="idea" data-nb-ref-number="61" id="idea61" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="62" data-nb-words="23" data-nb-chars="138"><span class="idea" data-nb-ref-number="62" id="idea62" data-nb-words="23" data-nb-chars="138">Takhle si&nbsp;tedy věci stojí. Někdo se&nbsp;zřejmě, nevím proč, o&nbsp;mne zajímá. Nejdřív nabídka, pak varování, pak série dalších výstrah u&nbsp;Trafačky.</span></p>
          <p class="chunk" data-nb-ref-number="63" data-nb-words="207" data-nb-chars="1284"><span class="idea" data-nb-ref-number="63" id="idea63" data-nb-words="207" data-nb-chars="1284">Navíc tuhle večer v&nbsp;divadle Bárka, na&nbsp;pořadu spřátelených kolegů a&nbsp;známých, seděli jsme po&nbsp;představení v&nbsp;divadelním baru. Nějak šla řeč o&nbsp;náccích, vlně pravicových hnutí objevujících se&nbsp;v&nbsp;Evropě poslední dobou. Podotkl jsem, že&nbsp;tyhle vlny se&nbsp;objevují pokaždé, když je&nbsp;potřeba nějak odvést pozornost lidí od&nbsp;jiných témat. Latentní fašismus a&nbsp;extrémní patriotismus je&nbsp;dřímající bestialita v&nbsp;každém z&nbsp;nás. Ale tyhle mediální akce nesou stopu uměle navozené informační psychózy. Za&nbsp;příklad jsem dal počátek devadesátých let, kdy&nbsp;– podle ověřených zpráv&nbsp;– byly policejní a&nbsp;zpravodajské složky státu zahlceny imaginárním honem na&nbsp;„levicový extremismus“, nikde neexistující hrozbu, leda že&nbsp;by&nbsp;šlo za&nbsp;hrozbu považovat schůze a&nbsp;mítinky rudých důchodců. Nepatrně zvyšuje hlas, pronesl jsem, že&nbsp;těch starých komunistů si&nbsp;vážím pro jejich oddanost přesvědčení, ale ty&nbsp;své vrstevníky&nbsp;– ty&nbsp;dříve svazáky a&nbsp;nyní členy ODS, ty&nbsp;bych hnal svinským krokem někam do&nbsp;leprosária, někam na&nbsp;opuštěný ostrov, ať&nbsp;si&nbsp;tam rejdí v&nbsp;růžových hummerech a&nbsp;navzájem si&nbsp;kradou z&nbsp;drštěk zlaté zuby. Že&nbsp;by&nbsp;to&nbsp;byl docela dobrý sociální experiment, dát jim tam vše k&nbsp;obživě, k&nbsp;práci, stroje, informační banku vědomostí, a&nbsp;odletět z&nbsp;toho ostrova ztraceného v&nbsp;Tichém oceánu a&nbsp;vrátit se&nbsp;za&nbsp;dvacet let. Co&nbsp;bychom tam asi našli?</span></p>
          <p class="chunk" data-nb-ref-number="64" data-nb-words="184" data-nb-chars="1177"><span class="idea" data-nb-ref-number="64" id="idea64" data-nb-words="184" data-nb-chars="1177">Někteří se&nbsp;smáli, jiní se&nbsp;ošívali, a&nbsp;tak již notně podnapilý povídal jsem o&nbsp;akcích, které mi&nbsp;vyprávěl jeden starý mánička&nbsp;– agent. Bylo to&nbsp;též na&nbsp;začátku devadesátých let a&nbsp;on pracoval v&nbsp;začínající zpravodajské organizaci. Měl za&nbsp;úkol infiltrovat do&nbsp;hnutí skinheads, byl proto ostříhán na&nbsp;ježka, hodně na&nbsp;jemno… Problém vězel v&nbsp;tom, že&nbsp;celé to&nbsp;slavné hnutí bylo prosycené agenturními sítěmi z&nbsp;minulého režimu, takže stačilo je&nbsp;pouze převzít a&nbsp;jelo se&nbsp;dál… Nakonec, aby měl nějaké výsledky, musel sám založit svoji pobočku, odnož hnutí mezi mladými pitomci, co&nbsp;zrovna přišli do&nbsp;těch kritických pubertálních let. Taková to&nbsp;byla mateřinka, školička… A&nbsp;tak kultivoval to&nbsp;své stádečko, občas šli povykovat před izraelskou ambasádu, občas&nbsp;– to&nbsp;je&nbsp;zajímavé, pomohli BND, nebo vlastně komu, prostě… Němcům se&nbsp;nedostávalo pravicových extremistů na&nbsp;začátku těch devadesátých let. Bývalý režim dobře měl podchyceno, dobře držel smrady za&nbsp;kůžičku. A&nbsp;tak v&nbsp;rámci dobrých sousedských vztahů bylo zapůjčeno několik autobusů „našich“ holých lebek při nějakých pouličních akcích v&nbsp;Německu. V&nbsp;bývalé Spolkové republice Německo neměli tehdy, na&nbsp;začátku nové éry, dost fašistů do&nbsp;pouličních bitek…</span></p>
          <p class="chunk" data-nb-ref-number="65" data-nb-words="46" data-nb-chars="257"><span class="idea" data-nb-ref-number="65" id="idea65" data-nb-words="46" data-nb-chars="257">Dopil jsem pivo a&nbsp;ještě řekl, že&nbsp;by&nbsp;mě&nbsp;zajímalo, jak fakturuje BIS náklady na&nbsp;Dělnickou stranu, ty&nbsp;jejich uniformy nakoupené v&nbsp;Pracovních oděvech. Je&nbsp;to&nbsp;tak na&nbsp;hrubo splácané&nbsp;– logo, odznaky, uniformy&nbsp;– že&nbsp;je&nbsp;to&nbsp;až&nbsp;k&nbsp;pláči. Laciná produkce pro béčkový film…</span></p>
          <p class="chunk" data-nb-ref-number="66" data-nb-words="154" data-nb-chars="918"><span class="idea" data-nb-ref-number="66" id="idea66" data-nb-words="154" data-nb-chars="918">Hovor plynul dál, jiné téma přišlo na&nbsp;pořad, a&nbsp;tu jsem koutkem oka zahlédl, jak jedna administrativní síla z&nbsp;divadla, taková výpomocná holčina, studentka, jak cosi pilně píše malinkými hnidami dovnitř cigaretové krabičky… Hledí jinam a&nbsp;ruka jí&nbsp;sama ťuká a&nbsp;lítá na&nbsp;tom malém kousku kartonového papíru. Zaklapla svou pokladničku a&nbsp;hledíc pořád jinam, napila se&nbsp;sodovky na&nbsp;kuráž a&nbsp;rychle, jako by&nbsp;byla pořád uprostřed hovoru, se&nbsp;přidala k&nbsp;nějaké salvě smíchu, i&nbsp;když bylo jasné, že&nbsp;neví vůbec, o&nbsp;čem šla právě řeč. Ten večer odešla dřív než jindy. To&nbsp;mi&nbsp;stačí… Víc vědět není potřeba. Co&nbsp;a&nbsp;proč, komu to&nbsp;nesla, co&nbsp;v&nbsp;skrytu napsala… Přiznávám, byla to&nbsp;z&nbsp;mé strany provokace. Zkusmo se&nbsp;občas mezi známými „nechám slyšet“, pronáším zasvěceně se&nbsp;tvářící soudy, někdy to&nbsp;trochu „obarvím“, přidám nějaký charakteristický detail, a&nbsp;pak čekám, odkud, z&nbsp;jaké skuliny začne téct obarvená voda… Hledám, kde je&nbsp;to&nbsp;okolo mne „děravé“.</span></p>
        </section>
        <section>
          <p class="chunk" data-nb-ref-number="67" data-nb-words="21" data-nb-chars="126"><span class="idea" data-nb-ref-number="67" id="idea67" data-nb-words="21" data-nb-chars="126">Když se&nbsp;mi&nbsp;takhle pěkně seřadily příznaky a&nbsp;já zaznamenal zájem o&nbsp;svou nedůležitou osobu, vyvolalo to&nbsp;u&nbsp;mne prudkou zvědavost.</span></p>
          <p class="chunk" data-nb-ref-number="68" data-nb-words="135" data-nb-chars="842"><span class="idea" data-nb-ref-number="68" id="idea68" data-nb-words="135" data-nb-chars="842">Nejdříve jsem oslovil šíleného psychologa Pavla G. Opatrně jsem ho&nbsp;při jedné z&nbsp;jeho návštěv šel doprovodit na&nbsp;noční tramvaj. To&nbsp;byla pouze záminka, vím, že&nbsp;chodí pěšky po&nbsp;Praze, kráčivec v&nbsp;tmách, putuje nocí dlouhé kilometry. Cestou okolo Výstaviště jsem se&nbsp;od&nbsp;něho odpoutal a&nbsp;noční tramvají se&nbsp;vrátil domů… Během té&nbsp;cesty ztichlými, liduprázdnými ulicemi jsem ho&nbsp;zasvětil do&nbsp;„lehké“ verze mé&nbsp;záležitosti a&nbsp;požádal ho&nbsp;o&nbsp;předání žádosti jeho známému, kterého zná z&nbsp;ping-pongu, matematikovi, o&nbsp;němž je&nbsp;známé&nbsp;– mezi úzkým kruhem jeho přátel&nbsp;– že&nbsp;je&nbsp;IT&nbsp;odborníkem v&nbsp;jedné centrální instituci, která má&nbsp;ze&nbsp;zákona právo, a&nbsp;dokonce povinnost vstupovat do&nbsp;všech databází a&nbsp;registrů, a&nbsp;všechny složky státních i&nbsp;soukromých institucí jsou&nbsp;– podle zákona a&nbsp;jeho „vyhrazených“ a&nbsp;„dokonce „tajných“ prováděcích předpisů&nbsp;– povinny součinností a&nbsp;spoluprací.</span></p>
          <p class="chunk" data-nb-ref-number="69" data-nb-words="49" data-nb-chars="333"><span class="idea" data-nb-ref-number="69" id="idea69" data-nb-words="49" data-nb-chars="333">Znám ho&nbsp;od&nbsp;vidění, toho ihned rudnoucího, nohatého kudrnáče. Je&nbsp;to&nbsp;tichá nátura, a&nbsp;musím být v&nbsp;komunikaci s&nbsp;ním odkázán na&nbsp;zprostředkující působení šíleného psychologa Pavla G., který má&nbsp;ovšem mezi těmi podivíny dobrý „rating“ díky odborným postupům, které používá v&nbsp;rámci svých bludných, nicméně zajímavých reformátorských fantazií.</span></p>
        </section>
        <section>
          <p class="chunk" data-nb-ref-number="70" data-nb-words="36" data-nb-chars="216"><span class="idea" data-nb-ref-number="70" id="idea70" data-nb-words="36" data-nb-chars="216">Matematik obdržel papír se&nbsp;jmény, s&nbsp;daty narození a&nbsp;rodnými čísly, s&nbsp;adresami a&nbsp;životopisnými i&nbsp;profesními daty… Bude hledat shodu. Jakoukoli shodu mezi jmény, daty a&nbsp;čísly, jakýkoli pohyb. (Jedno z&nbsp;těch jmen je&nbsp;mé.)</span></p>
        </section>
        <section>
          <p class="chunk" data-nb-ref-number="71" data-nb-words="68" data-nb-chars="370"><span class="idea" data-nb-ref-number="71" id="idea71" data-nb-words="68" data-nb-chars="370">Čtrnáct dní ticho, tři týdny. Pak se&nbsp;jednou zastavil P.&nbsp;G. a&nbsp;brýle se&nbsp;mu&nbsp;vítězně leskly. Chvíli jsme nezávazně plkali a&nbsp;pak jsem šel kus cesty směrem k&nbsp;němu domů. Pod viaduktem, chápu, že&nbsp;ta&nbsp;hra na&nbsp;konspiraci je&nbsp;pro něj to&nbsp;pravé, miluje jakékoliv hry… tam, v&nbsp;hlubokém šeru předal mi&nbsp;složený arch papíru. V&nbsp;ulici Na&nbsp;Šachtě, tam u&nbsp;schodů, jsme se&nbsp;mávnutím ruky rozloučili.</span></p>
          <p class="chunk" data-nb-ref-number="72" data-nb-words="56" data-nb-chars="368"><span class="idea" data-nb-ref-number="72" id="idea72" data-nb-words="56" data-nb-chars="368">Nedočkavě jsem pospíchal do&nbsp;jedné noční herny, která jedovatě modře žhnula na&nbsp;Letenském náměstí. Sedl jsem si&nbsp;do&nbsp;kouta, pod rozsvícenou reklamu na&nbsp;cigarety, hudba slepě duněla… dal jsem si&nbsp;pivo a&nbsp;opřel se&nbsp;do&nbsp;čtení. Rozeznal jsem Pavlův ostře narýsovaný, strojařský rukopis, potom mírně rozevláté, do&nbsp;zatáčky se&nbsp;sklápějící poznámky toho kučeravce s&nbsp;matematickým mozkem.</span></p>
          <p class="chunk" data-nb-ref-number="73" data-nb-words="40" data-nb-chars="269"><span class="idea" data-nb-ref-number="73" id="idea73" data-nb-words="40" data-nb-chars="269">Náš správce sítě, milý I. T., napsal malý prográmek, který se&nbsp;chová jako čisticí legální součást operačního systému. Putuje re­gistry a&nbsp;celou sítí, prohledává serverová úložiště a&nbsp;registruje jakýkoli pohyb, dotazování, jakýkoli dotyk směrem na&nbsp;mnou určená data a&nbsp;jména.</span></p>
          <p class="chunk" data-nb-ref-number="74" data-nb-words="30" data-nb-chars="185"><span class="idea" data-nb-ref-number="74" id="idea74" data-nb-words="30" data-nb-chars="185">Výsledek? Ano, osoba mého jména je&nbsp;obklopena jistým počtem dotazů, v&nbsp;jistou dobu mizím do&nbsp;krycího jména, pak se&nbsp;vracím, dostávám posléze jiné krycí jméno. Jaké, to&nbsp;zpráva neříká, chápu…</span></p>
          <p class="chunk" data-nb-ref-number="75" data-nb-words="12" data-nb-chars="94"><span class="idea" data-nb-ref-number="75" id="idea75" data-nb-words="12" data-nb-chars="94">Další osoby mnou dotazované procházejí běžnými databázemi státní, sociální a&nbsp;důchodové správy.</span></p>
          <p class="chunk" data-nb-ref-number="76" data-nb-words="104" data-nb-chars="625"><span class="idea" data-nb-ref-number="76" id="idea76" data-nb-words="104" data-nb-chars="625">Ale zde u&nbsp;jedné osoby je&nbsp;velký datový tok, mnoho dotazů a&nbsp;kontaktů do&nbsp;datové složky souborů. A&nbsp;ten zájem začíná… tehdy, ten večer, když Béďa zajistil přes jednoho bývalého policistu vstup do&nbsp;policejní databáze v&nbsp;autě jednoho pracovníka uniformované policie. Jako bych kopl do&nbsp;vosího hnízda. Naštěstí žádný signál nevede přímo k&nbsp;mému jménu. Ale je&nbsp;otázkou času, kdy zachytí mé&nbsp;dotazy v&nbsp;bankovním systému. A&nbsp;pokud někdo po&nbsp;tom půjde a&nbsp;skřípne zainteresované lidi, tak tudy povede přímá cesta ke&nbsp;mně. Možná se&nbsp;to&nbsp;už&nbsp;stalo, ale ten pohyb okolo dotyčné blokované osoby a&nbsp;mého jména není navazující. Není tam posloupnost. Naštěstí…</span></p>
          <p class="chunk" data-nb-ref-number="77" data-nb-words="21" data-nb-chars="148"><span class="idea" data-nb-ref-number="77" id="idea77" data-nb-words="21" data-nb-chars="148">Obsahy jednotlivých složek nelze přečíst&nbsp;– je&nbsp;poznamenáno zatáčející rukou. Vše je&nbsp;zašifrováno. Lze pouze vycházet ze&nbsp;shody a&nbsp;kvantitativních metod.</span></p>
          <p class="chunk" data-nb-ref-number="78" data-nb-words="98" data-nb-chars="631"><span class="idea" data-nb-ref-number="78" id="idea78" data-nb-words="98" data-nb-chars="631">Jdu na&nbsp;záchod, trhám kousky papíru a&nbsp;dvakrát splachuju. Pak chvíli hledím z&nbsp;temného koridoru blikajících hracích automatů, dívám se&nbsp;ven na&nbsp;noční provoz na&nbsp;Letenské pláni. Osamělá auta v&nbsp;dlouhých intervalech vyjíždějí z&nbsp;tunelu a&nbsp;s&nbsp;hučením pokračují do&nbsp;noci, po&nbsp;dlažebních kostkách, směrem na&nbsp;Korunovační, anebo doleva, podle Sparty, dál nahoru na&nbsp;Petřiny, Břevnov… Noc se&nbsp;leskne v&nbsp;tramvajových kolejích. Platím jedno pivo a&nbsp;jdu podél pošty, dolů na&nbsp;Strossmayerák. V&nbsp;akvaristice modře svítí noční světélko u&nbsp;akvária. Skrz výlohu řeznictví je&nbsp;slyšet, jak mohutně sepnul teplotní spínač a&nbsp;kompresor u&nbsp;veliké lednice se&nbsp;bručivě rozběhl.</span></p>
          <p class="chunk" data-nb-ref-number="79" data-nb-words="105" data-nb-chars="605"><span class="idea" data-nb-ref-number="79" id="idea79" data-nb-words="105" data-nb-chars="605">Jsou tři ráno a&nbsp;já mám v&nbsp;hlavě pár jmen schovaných za&nbsp;krycími jmény, ale prozradila je&nbsp;aktivita okolo nich, související s&nbsp;určitými dny, kdy jsem někde byl a&nbsp;cosi říkal… Krycí jména nic neříkající o&nbsp;svém nositeli. A&nbsp;výsledek, poklad tohoto hledání? Důvod, proč kdosi o&nbsp;mne začal se&nbsp;zajímat? „Jařmo“&nbsp;– to&nbsp;je&nbsp;zas mnou určené krycí jméno, syn&nbsp;– dneska už&nbsp;takřka stařec, ale přeci syn toho kolegy mého děda v&nbsp;ČKD. U&nbsp;něj byla prokázána, celkem dlouho po&nbsp;válce, spolupráce s&nbsp;gestapem… Byl nejdříve vyšetřován a&nbsp;posléze zverbován a&nbsp;s&nbsp;„čistým štítem“ se&nbsp;vrátil na&nbsp;pracoviště jako informátor a&nbsp;tajný spolupracovník.</span></p>
          <p class="chunk" data-nb-ref-number="80" data-nb-words="59" data-nb-chars="342"><span class="idea" data-nb-ref-number="80" id="idea80" data-nb-words="59" data-nb-chars="342">A&nbsp;jeho syn „Jařmo“&nbsp;– jak jsem mu&nbsp;přisoudil, je, ejhle!, aktivní v&nbsp;nějaké činnosti, která je&nbsp;označena krycím názvem, jakož i&nbsp;on&nbsp;– má&nbsp;svoje pracovní jméno. Pro mne však zůstane „Jařmem“, pokud nenastane čas k&nbsp;nějaké další akci. Zatím si&nbsp;nedělám k&nbsp;ničemu z&nbsp;posledních měsíců poznámky, všechny dílčí výpisy a&nbsp;kopie dokumentů ničím hned druhý den.</span></p>
        </section>
        <section>
          <p class="chunk" data-nb-ref-number="81" data-nb-words="106" data-nb-chars="705"><span class="idea" data-nb-ref-number="81" id="idea81" data-nb-words="106" data-nb-chars="705">Ještě mi&nbsp;schází využít další zdroj, který pracuje „uvnitř“. Navštěvuji svého kamaráda Carmen, supervizora v&nbsp;odvolací posudkové komisi na&nbsp;ministerstvu zdravotnictví. Jdeme si&nbsp;na&nbsp;chvíli sednout do&nbsp;malé nálevny na&nbsp;Výtoň. Cestou se&nbsp;mu&nbsp;svěřuji se&nbsp;svým problémem, zase sděluji jen učesanou verzi své záležitosti. „Napiš mi&nbsp;to, u&nbsp;kafe mi&nbsp;to&nbsp;napiš, já&nbsp;si&nbsp;takovýhle věci nejsem schopen pamatovat,“ pronáší autoritativně Carmen a&nbsp;já mu&nbsp;rozumím&nbsp;– citlivý gay, buzna jako řemen, má&nbsp;hlavu plnou tomatových šťáv ze&nbsp;svého splašeného endokrinního systému, straší mu&nbsp;tam rozevláté, kničící projekce sebe sama (zápasník sumo oblečený jako nesmělá holčička v&nbsp;záclonách) a&nbsp;pronásledují ho&nbsp;zástupy pevných, klukovských čuráků…</span></p>
          <p class="chunk" data-nb-ref-number="82" data-nb-words="89" data-nb-chars="527"><span class="idea" data-nb-ref-number="82" id="idea82" data-nb-words="89" data-nb-chars="527">Sedíme u&nbsp;kafe, Carmen do&nbsp;sebe háže dva velké fernety. Přidušeným hlasem mi&nbsp;šeptá&nbsp;– že&nbsp;když má&nbsp;v&nbsp;práci dlouhou chvíli, nebo je&nbsp;naopak unaven od&nbsp;těch neustálých vyšetřování klientů, tak jde do&nbsp;sprchy, mají tam v&nbsp;umývárně dokonce sprchový kout. Jde do&nbsp;toho kouta, zavře za&nbsp;sebou dveře z&nbsp;mléčného, neprůhledného (zdůraznil, opálového) skla a&nbsp;strčí si&nbsp;celou sprchovou růžici, celý ten kabel, tu&nbsp;hadici&nbsp;– zasune do&nbsp;prdele. Pomalu, pozvolna, povlovně a&nbsp;nejprve nenásilně, načež ho&nbsp;posedne amok a&nbsp;on si&nbsp;tu&nbsp;svoji „prcinu“ vystříká fest!</span></p>
          <p class="chunk" data-nb-ref-number="83" data-nb-words="115" data-nb-chars="652"><span class="idea" data-nb-ref-number="83" id="idea83" data-nb-words="115" data-nb-chars="652">Jednou, zrovna byl v&nbsp;nejlepším, zaslechl na&nbsp;chodbě volat své jméno, vypadalo to&nbsp;na&nbsp;hlas vedoucího odboru! Chtěl vyběhnout z&nbsp;kópelky, a&nbsp;zapomněl, že&nbsp;mu&nbsp;z&nbsp;konečníku trčí gumová hadice. Když vyskočil ze&nbsp;sprchy, upadl na&nbsp;zem, jak mu&nbsp;ta&nbsp;růžice nechtěla prolézt zpátky z&nbsp;té úlekem stažené prdele. Bolelo ho&nbsp;to&nbsp;ještě týden. Když sral, tak jedině hluboko v&nbsp;noci a&nbsp;skučel u&nbsp;toho jak šakal… V&nbsp;duchu se&nbsp;směju a&nbsp;navenek ho&nbsp;lituji, nakonec se&nbsp;ale neudržím a&nbsp;hurónsky, skrz slzy se&nbsp;chechtaje&nbsp;– mám před očima tu&nbsp;scénu: jak obtloustlý Chaplin utíká z&nbsp;umývárny a&nbsp;zpod bílého lékařského pláště vlaje jak šedivý ocas&nbsp;– utržená hadice od&nbsp;sprchy. Nakonec se&nbsp;chechtáme oba…</span></p>
        </section>
        <section>
          <p class="chunk" data-nb-ref-number="84" data-nb-words="13" data-nb-chars="82"><span class="idea" data-nb-ref-number="84" id="idea84" data-nb-words="13" data-nb-chars="82">Píšu na&nbsp;nějakou reklamní navštívenku pár jmen a&nbsp;několik čísel. To&nbsp;stačí. Předávám.</span></p>
          <p class="chunk" data-nb-ref-number="85" data-nb-words="65" data-nb-chars="418"><span class="idea" data-nb-ref-number="85" id="idea85" data-nb-words="65" data-nb-chars="418">Jeden jeho letitý přítel, s&nbsp;nímž před nedávnem navázal opětovný, ale už&nbsp;platonický vztah, pracuje shodou náhod jako nějaký účetní, sedí někde v&nbsp;týlových složkách zpravodajské organizace a&nbsp;rukama mu&nbsp;procházejí platby, výplaty, daně a&nbsp;faktury. Část z&nbsp;těch plateb jsou stálé odměny informátorům a&nbsp;smluvním zaměstnancům, víc nevím, ale i&nbsp;tohle mi&nbsp;stačí. Zase krycí jména, ale snad někde bude nějaká, předem netušená shoda.</span></p>
        </section>
        <section>
          <p class="chunk" data-nb-ref-number="86" data-nb-words="175" data-nb-chars="1093"><span class="idea" data-nb-ref-number="86" id="idea86" data-nb-words="175" data-nb-chars="1093">Tentokrát to&nbsp;šlo rychle… Uběhlo pár dní a&nbsp;citlivé, samcoložné ego zazvonilo na&nbsp;poplach. Zavolal mi&nbsp;z&nbsp;budky, Carmen vyplašená. Jdeme na&nbsp;Karlák, do&nbsp;parku. Chodíme dokola po&nbsp;cestičkách. Vítr cuchá a&nbsp;odklápí Carmenovi jeho mastné dlouhé vlasy, jeho prořídlou přehazovačku. Říká mi&nbsp;vzrušeným hlasem, že&nbsp;jen se&nbsp;jeho známý zahleděl do&nbsp;dokumentace u&nbsp;jména, jemuž jsem přisoudil jméno „Jařmo“, hned zahlédl v&nbsp;důchodovém rejstříku, že&nbsp;náhle dochází ke&nbsp;zvýšení odvodu na&nbsp;penzi a&nbsp;posléze (to vše za&nbsp;dávných časů, někdy v&nbsp;sedmdesátých letech) vzniká účet u&nbsp;vnitřní finanční správy ministerstva vnitra na&nbsp;krycí jméno (ale stejné rodné číslo)&nbsp;– a&nbsp;to nejzajímavější: „Jařmo“ nejen že&nbsp;žije, ale dokonce je&nbsp;pořád nějakým způsobem aktivní, protože mu&nbsp;stále přicházejí menší, ale pravidelné platby na&nbsp;jeho krycí účet, z&nbsp;něj se&nbsp;posléze legalizují pod hlavičkou nějaké firmy na&nbsp;odměny za&nbsp;„konzultační činnost“. Prostě je&nbsp;to&nbsp;pořád aktivní postava, a&nbsp;to tak vyděsilo toho účetního, který si&nbsp;původně myslel, že&nbsp;půjde o&nbsp;nějaké „vykopávky“, o&nbsp;nějakou archeologii do&nbsp;účetních svazků. Dává od&nbsp;toho ruce pryč, je&nbsp;to&nbsp;„živé!“</span></p>
          <p class="chunk" data-nb-ref-number="87" data-nb-words="30" data-nb-chars="194"><span class="idea" data-nb-ref-number="87" id="idea87" data-nb-words="30" data-nb-chars="194">Ve&nbsp;víc jsem ani nemohl doufat. Vzkazuju díky a&nbsp;předávám Carmenovi jednu starší, poměrně vzácnou knihu, je&nbsp;– ten účetní, veliký sběratel obskurních starožitností. Tohle mu&nbsp;s&nbsp;lehkým srdcem věnuji.</span></p>
          <p class="chunk" data-nb-ref-number="88" data-nb-words="35" data-nb-chars="217"><span class="idea" data-nb-ref-number="88" id="idea88" data-nb-words="35" data-nb-chars="217">Nové základy experimentální psychologie od&nbsp;Břetislava Kafky, opravené a&nbsp;rozšířené vydání z&nbsp;roku 1948. Koupil jsem to&nbsp;před dvaceti lety v&nbsp;Gdaňsku, ještě za&nbsp;inflační zloté. Přišlo mě&nbsp;to&nbsp;v&nbsp;přepočtu asi na&nbsp;čtyřicet korun.</span></p>
        </section>
        <section>
          <p class="chunk" data-nb-ref-number="89" data-nb-words="41" data-nb-chars="251"><span class="idea" data-nb-ref-number="89" id="idea89" data-nb-words="41" data-nb-chars="251">A&nbsp;„Jařmo“ dostává od&nbsp;dnešního dne jméno „Línání“, když je&nbsp;to&nbsp;taková hajtra stará, k&nbsp;neutahání. Co&nbsp;proboha může mít takřka osmdesátiletý syn jednoho gestapáckého udavače, jakou může mít cenu pro dnešní garnituru? A&nbsp;jak, jestli vůbec, s&nbsp;tím souvisím já?</span></p>
          <p class="chunk" data-nb-ref-number="90" data-nb-words="3" data-nb-chars="5"><span class="idea" data-nb-ref-number="90" id="idea90" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="91" data-nb-words="25" data-nb-chars="165"><span class="idea" data-nb-ref-number="91" id="idea91" data-nb-words="25" data-nb-chars="165">Bože! Musím jít dál do&nbsp;času. Dovnitř a&nbsp;hlouběji do&nbsp;své bytosti. Paměť mi&nbsp;vyplavila ze&nbsp;svých uzavřených archivů jednu, vlastně několik navzájem zřetězených vzpomínek.</span></p>
          <p class="chunk" data-nb-ref-number="92" data-nb-words="71" data-nb-chars="438"><span class="idea" data-nb-ref-number="92" id="idea92" data-nb-words="71" data-nb-chars="438">Bylo to&nbsp;před šesti sedmi lety. Vlahého květnového večera šli jsme, co&nbsp;noha nohu mine… procházeli jsme se&nbsp;s&nbsp;Luisou po&nbsp;Petříně. Dýchající tma jejích polibků, ta&nbsp;záplava jejích hustých vlasů na&nbsp;mé&nbsp;tváři, dovolovaly mi&nbsp;jen chvílemi myslet a&nbsp;dívat se&nbsp;na&nbsp;svět okolo sebe. V&nbsp;hlubině zorného pole se&nbsp;rozprostírala světla Prahy, zčernalé siluety kostelů a&nbsp;továrních komínů na&nbsp;obzoru se&nbsp;pomalu rozmývaly, rozpouštěly v&nbsp;temné modři jarního soumraku.</span></p>
          <p class="chunk" data-nb-ref-number="93" data-nb-words="180" data-nb-chars="1065"><span class="idea" data-nb-ref-number="93" id="idea93" data-nb-words="180" data-nb-chars="1065">Tam někde ve&nbsp;Strahovských zahradách, pod klášterem, díval jsem se&nbsp;– jak čůrá do&nbsp;trávy. Nevydržel jsem to&nbsp;a&nbsp;omočil špičky prstů v&nbsp;tom teplém prameni. Vešli jsme do&nbsp;sadu kvetoucích jabloní, tenounkým hlasem mě&nbsp;prosila do&nbsp;ucha: „Prosím tě, sešlehej mě, vždyť je&nbsp;jaro, ještě mě&nbsp;nikdo nevyšlehal… Nasekej mi, prosím…“ Naslouchal jsem, někde v&nbsp;dálce a&nbsp;vysoko nad námi doznívaly kroky večerních chodců. Omluvil jsem se&nbsp;– jedné kvetoucí větvičce, jednomu pružnému prutu, byl těžký, plný vzbuzenou mízou a&nbsp;ozdobený bílými, vonnými květy. Uřízl jsem tu&nbsp;mladou větev, vykasanou sukni jsem přikázal, ať&nbsp;si&nbsp;drží, a&nbsp;ohnul jsem tu&nbsp;mladici přes koleno. Ve&nbsp;tmě zasvítily ženské hýždě, zlaté, medově zlaté bochníky. Sešvihal jsem ji&nbsp;tenkrát, až&nbsp;plakala, až&nbsp;nechtěla již. V&nbsp;tichu, v&nbsp;bělavé motýlí tmě uvnitř kvetoucího sadu, v&nbsp;chladivých závanech noci držel jsem vzlykající šťastné děvče. Slíbal jsem jí&nbsp;slané slzy z&nbsp;tváří, její řasy mě&nbsp;šimraly na&nbsp;rtech, šeptal jsem jí: „Víš, to&nbsp;se&nbsp;musí… vždycky musíš dát víc, než se&nbsp;od&nbsp;tebe chce, jinak by&nbsp;to&nbsp;nebylo… o&nbsp;trochu víc, aby se&nbsp;to&nbsp;stalo.“</span></p>
          <p class="chunk" data-nb-ref-number="94" data-nb-words="34" data-nb-chars="168"><span class="idea" data-nb-ref-number="94" id="idea94" data-nb-words="34" data-nb-chars="168">Vrátili jsme se&nbsp;na&nbsp;pěšinu a&nbsp;v&nbsp;již husté tmě šli od&nbsp;jedné lampy k&nbsp;druhé, stoupali si&nbsp;do&nbsp;světelného deště a&nbsp;ona mi&nbsp;přikrývala oči a&nbsp;napojovala má&nbsp;ústa na&nbsp;své dívčí plíce.</span></p>
          <p class="chunk" data-nb-ref-number="95" data-nb-words="127" data-nb-chars="780"><span class="idea" data-nb-ref-number="95" id="idea95" data-nb-words="127" data-nb-chars="780">Vlahý příval blízkosti působil na&nbsp;nás, že&nbsp;jsme jako by&nbsp;srůstali. Vyndala mi&nbsp;přirození z&nbsp;kalhot a&nbsp;držíc ho&nbsp;jako revolver, chodili jsme spolu tmou a&nbsp;já nemohl již vydržet její klouzající pevný stisk… to&nbsp;opakované, pod vrchol přivedené pnutí někde uvnitř, v&nbsp;míšním kanálu… Moje nervové centrum, i&nbsp;všechny lokální okruhy, celá bytost… vystřelila sama sebe v&nbsp;bílých, dlouhých dávkách někam do&nbsp;mživé, tisícioké tmy… do&nbsp;tváře města… do&nbsp;nezměrného zářícího oka, zírajícího mezi černými stromy. Stáli jsme tam strnulí, ona naslouchala mým záškubům, doznívajícím v&nbsp;těle. Do&nbsp;nosu&nbsp;– přímo do&nbsp;mozku mi&nbsp;zavanula chladná vůně loňského tlejícího listí a&nbsp;mladé, mokré letošní trávy&nbsp;– to&nbsp;ozvala se&nbsp;Země, z&nbsp;kořenů, z&nbsp;podhoubí, z&nbsp;pramenů skrytých hluboko v&nbsp;kamení. Pak vše přikryla vůně jejích vlasů…</span></p>
          <p class="chunk" data-nb-ref-number="96" data-nb-words="95" data-nb-chars="604"><span class="idea" data-nb-ref-number="96" id="idea96" data-nb-words="95" data-nb-chars="604">Zaslechli jsme kroky a&nbsp;tlumený hovor a&nbsp;smích. Od&nbsp;Nebozízku přicházela skupina zřejmě cizinců. Luisa se&nbsp;přivinula ke&nbsp;mně a&nbsp;skryla mé&nbsp;zdřevnatělé pohlaví, jak zbraň jej zasunula do&nbsp;svých šatů, do&nbsp;nějakých kožešinek, do&nbsp;nekonečných záhybů žinylkového šálu. Můj pták si&nbsp;užíval tu&nbsp;přívětivou hladkost, klouzal v&nbsp;těch tmách, hmatal a&nbsp;hledal prohřáté skuliny jako slepý had. Nahlížel do&nbsp;malých kapsiček, těžké třásně rozhrnoval, cloumal kabelkou, knoflíky ho&nbsp;ťukaly po&nbsp;jeho lysé hlavě. Ryl jí&nbsp;v&nbsp;šatech jak černý kňour. Potichu mě&nbsp;šeptem klidnila, ucpávala mi&nbsp;ústa jazykem. Její rty polykaly mé&nbsp;zvířecké sténání.</span></p>
          <p class="chunk" data-nb-ref-number="97" data-nb-words="173" data-nb-chars="998"><span class="idea" data-nb-ref-number="97" id="idea97" data-nb-words="173" data-nb-chars="998">Když se&nbsp;rozhostilo opět to&nbsp;hučící ticho, když stanuli jsme sami v&nbsp;tmách nad Prahou. Dolehl na&nbsp;mě&nbsp;boží příval. Říkám tomu tak, protože jsem předtím ani potom nic takového nezažil. Devátá vlna, tisíciletá voda, posun vrstev v&nbsp;základu mé&nbsp;bytosti… nevím, co&nbsp;to&nbsp;bylo, ale projevilo se&nbsp;to… Ty&nbsp;opakované výstřiky, to&nbsp;její laskání, tak vzácné po&nbsp;letech samoty… když jsem byl tak zanořený ptákem do&nbsp;jejích šatů, cítil jsem její klidné, přátelské prsty na&nbsp;koulích… hadí síla projela mou míchou a&nbsp;vybuchla v&nbsp;mozku jako elektrický strom, jako blesk za&nbsp;bouře, rozvětvený, oslepující strom z&nbsp;ráje… Tepny mi&nbsp;naplnily tělo krví, cítil jsem&nbsp;– jak se&nbsp;mi&nbsp;zalévají oči, dřevnatí rty a&nbsp;železitá býčí krev se&nbsp;mi&nbsp;zpěnila, cítím ji&nbsp;v&nbsp;nozdrách. Popadnul jsem Luisu, tu&nbsp;nádhernou Lilith (všechny ženy ji&nbsp;buď okamžitě nenávidí, anebo se&nbsp;do&nbsp;ní&nbsp;zamilují), tu&nbsp;anakondu z&nbsp;hlubokých snů nejstaršího anděla… opřel ji&nbsp;o&nbsp;lampu a&nbsp;obnažil, vyhmatal&nbsp;– z&nbsp;šálů vymotal a&nbsp;odhalil její dlouhý krk, popadnul ho&nbsp;a&nbsp;přisál se&nbsp;k&nbsp;němu svými ústy.</span></p>
          <p class="chunk" data-nb-ref-number="98" data-nb-words="80" data-nb-chars="443"><span class="idea" data-nb-ref-number="98" id="idea98" data-nb-words="80" data-nb-chars="443">Její ruka mi&nbsp;putovala někde pod košilí, po&nbsp;břiše… cítil jsem, že&nbsp;se&nbsp;sám měním ve&nbsp;velkého čuráka, k&nbsp;prasknutí naplněný touhou, něčím už&nbsp;za&nbsp;erotikou, mým egem a&nbsp;tímto světem. Se&nbsp;zavytím jsem se&nbsp;jí&nbsp;zakousl do&nbsp;sladkého hrdla, bože, jakou slast cítí asi lev, když zakousne se&nbsp;do&nbsp;hrdla mladé antilopy? Jenom s&nbsp;největším přemáháním jsem odolával zatnout tesáky hluboko do&nbsp;žil a&nbsp;masa a&nbsp;rvát… ach rvát živou tkáň, sladkou krev všude v&nbsp;očích a&nbsp;v&nbsp;ústech…</span></p>
          <p class="chunk" data-nb-ref-number="99" data-nb-words="82" data-nb-chars="481"><span class="idea" data-nb-ref-number="99" id="idea99" data-nb-words="82" data-nb-chars="481">Znehybněl jsem ji, vymáčkl z&nbsp;ní dech, že&nbsp;ani nemohla promluvit. Jednou rukou jsem jí&nbsp;zaklonil hlavu, světlo lampy vykreslilo ze&nbsp;tmy její osudovou tvář. S&nbsp;ústy přisátými na&nbsp;její krční tepnu, na&nbsp;rty mi&nbsp;ťukal tep Luisina srdce, chvějící se&nbsp;šlachy pod kůží. Celou její existenci, její smíchy a&nbsp;pláče, vůně a&nbsp;její myšlenky, pohnutí a&nbsp;nápady, její minulost a&nbsp;budoucnost, ulici a&nbsp;město, kde žila, všechnu tu&nbsp;neuvěřitelnou vzácnost, atom po&nbsp;atomu, tu&nbsp;bytost jsem celým sám sebou&nbsp;– miloval.</span></p>
          <p class="chunk" data-nb-ref-number="100" data-nb-words="38" data-nb-chars="214"><span class="idea" data-nb-ref-number="100" id="idea100" data-nb-words="38" data-nb-chars="214">Z&nbsp;huby, z&nbsp;konečků prstů mi&nbsp;šlehaly plameny vůle. Táhnul jsem to&nbsp;„z&nbsp;paty“, šlo to&nbsp;až&nbsp;odněkud z&nbsp;dob, kdy mi&nbsp;bylo deset let. V&nbsp;seismických kruzích ztichla příroda a&nbsp;jantarové oko města zíralo černou, bezednou zornicí.</span></p>
          <p class="chunk" data-nb-ref-number="101" data-nb-words="13" data-nb-chars="78"><span class="idea" data-nb-ref-number="101" id="idea101" data-nb-words="13" data-nb-chars="78">Na&nbsp;chvíli, na&nbsp;pár desítek vteřin jsem zemřel a&nbsp;vytvořil malý, soukromý vesmír.</span></p>
        </section>
        <section>
          <p class="chunk" data-nb-ref-number="102" data-nb-words="268" data-nb-chars="1644"><span class="idea" data-nb-ref-number="102" id="idea102" data-nb-words="268" data-nb-chars="1644">Zde jsem se&nbsp;ve&nbsp;vzpomínkách zastavil. Tady někde začíná podivná situace, zvláštní příhoda… Když jsme s&nbsp;Luisou zklidnili svá srdce a&nbsp;přítomnost se&nbsp;k&nbsp;nám vrátila jak moře do&nbsp;svých břehů. Kráčeli jsme uvolnění a&nbsp;ztišení opět uvnitř času a&nbsp;klesali po&nbsp;vrstevnicích, vraceli se&nbsp;dolů do&nbsp;města… cestou mezi stromy, dlouhými schody mezi zahradami. Podél nekončících zdí nějakých diagnostických ústavů došli jsme k&nbsp;nemocnici pod Petřínem. V&nbsp;bludišti Malé Strany mířili jsme pořád dolů k&nbsp;řece. Bylo již k&nbsp;půlnoci&nbsp;– když jsme Umrlčí uličkou a&nbsp;potom Vlašskou ulicí došli na&nbsp;Tržiště. V&nbsp;dlouhém průhledu bylo vidět celé prostranství před ambasádou Spojených států. Asi na&nbsp;dvou místech postávaly obvyklé hlídky policie. Zapomněl jsem dodat, že&nbsp;bylo chladno&nbsp;– pozdě v&nbsp;noci, půjčil jsem si&nbsp;– podivná souhra náhod, od&nbsp;Luisy palestinský šátek, kostkatou bavlněnou šálu, lajntuch, a&nbsp;omotal jsem si&nbsp;s&nbsp;ním hlavu. Pomalu jsme procházeli okolo policejních hlídek, držíce se&nbsp;v&nbsp;objetí, milenci. Tu&nbsp;se&nbsp;Luisa shýbla pro něco tmavého, ležícího na&nbsp;chodníku. Byla to&nbsp;pánská lesklá šála, taková ta&nbsp;věc k&nbsp;obleku a&nbsp;k&nbsp;černým naleštěným botám. Byla temně vínová a&nbsp;ještě něco… ani jsem neostřil zrak, nezajímalo mě&nbsp;to. Luisa ženskou praktickou rukou vyzkoušela nejdřív na&nbsp;sobě, pak na&nbsp;mně, zdali se&nbsp;nám to&nbsp;nehodí. Rozhodně jsem to&nbsp;odmítl… Pokračovali jsme v&nbsp;chůzi a&nbsp;u&nbsp;nebližšího stožáru, u&nbsp;nějaké dopravní značky, Luisa tu&nbsp;šálu pomalu a&nbsp;obřadně přivázala k&nbsp;té ocelové rouře. Nějak jsem instinktivně cítil, že&nbsp;není dobré vázat něco, cokoli, co&nbsp;může být chápáno jako znamení, umísťovat naproti vjezdu do&nbsp;ambasády. Od&nbsp;toho okamžiku jsem v&nbsp;zátylku cítil bedlivý dohled, elektronické oči.</span></p>
          <p class="chunk" data-nb-ref-number="103" data-nb-words="159" data-nb-chars="935"><span class="idea" data-nb-ref-number="103" id="idea103" data-nb-words="159" data-nb-chars="935">Došli jsme v&nbsp;klidu na&nbsp;nároží, byl tam zaparkovaný policejní transportér, blokoval vjezd k&nbsp;velvyslanectví. Přes Karmelitskou jsme ještě přešli v&nbsp;klidu. A&nbsp;na rohu Malostranského náměstí se&nbsp;to&nbsp;stalo! Vešli jsme do&nbsp;podloubí, zabráni do&nbsp;tiché rozmluvy, zaklesnuti do&nbsp;sebe. A&nbsp;tu pojednou, jako by&nbsp;se&nbsp;vynořili z&nbsp;dlažby, z&nbsp;chodníku, stanuli vedle nás dva rozesmátí vysocí mládenci. Ramenáči se&nbsp;klenuli nad námi a&nbsp;jejich veselost byla takřka uvěřitelná, jenom jí&nbsp;bylo nějak příliš. Hráli rozverné opilé chasníky, ptali se&nbsp;mě&nbsp;– proč mám ten palestinský šátek? A&nbsp;copak děláme tuhle v&nbsp;noci tak sami, to&nbsp;se&nbsp;vůbec nebojíme? Smáli se&nbsp;na&nbsp;nás přátelsky, vojácké, ostříhané zátylky… S&nbsp;úsměvem od&nbsp;ucha k&nbsp;uchu jim bezelstně odpovídám, že&nbsp;mi&nbsp;je&nbsp;zima na&nbsp;hlavu&nbsp;– nemám už&nbsp;moc vlasů (můj smích), oni se&nbsp;též přidávají do&nbsp;úlevného chechtotu, a&nbsp;že jsme se&nbsp;byli projít se&nbsp;slečnou na&nbsp;Petříně, no&nbsp;však to&nbsp;znáte, jarní noc… Mládenci se&nbsp;polohlasně o&nbsp;něčem domlouvají.</span></p>
          <p class="chunk" data-nb-ref-number="104" data-nb-words="133" data-nb-chars="742"><span class="idea" data-nb-ref-number="104" id="idea104" data-nb-words="133" data-nb-chars="742">Vtom cítím, jak se&nbsp;mi&nbsp;někde v&nbsp;bundě rozdrnčel můj tehdejší první mobil. Jak balíček sušenek, černá těžká tatranka Motorola. Vytáhnul jsem z&nbsp;kapsy zelený rozsvícený displej a&nbsp;přijal hovor… Byli to&nbsp;moji rodiče! Celé týdny si&nbsp;nezavoláme a&nbsp;najednou, o&nbsp;půlnoci, mi&nbsp;volají a&nbsp;ptají se, jak žiji, jak se&nbsp;mám a&nbsp;kde teď zrovna jsem a&nbsp;proč jim někdy nezavolám, že&nbsp;mamka má&nbsp;o&nbsp;mě strach, co&nbsp;jím atd. Rozmlouvám s&nbsp;mým hodným otcem a&nbsp;cítím, že&nbsp;to&nbsp;zasáhla ruka prozřetelnosti. Ramenáčům cosi zacvrliká v&nbsp;uchu, jeden z&nbsp;nich tlumeně hovoří někam ke&nbsp;své náprsní kapse&nbsp;– a&nbsp;vzápětí mizí za&nbsp;rohem… Dohodnu brzkou návštěvu u&nbsp;rodičů a&nbsp;loučím se… Okolo nás je&nbsp;ztichlé podloubí, nikde ani noha. Jdeme pomalu na&nbsp;Karlův most, jdeme spát do&nbsp;Luisina bytu v&nbsp;Pařížské ulici.</span></p>
        </section>
        <section>
          <p class="chunk" data-nb-ref-number="105" data-nb-words="77" data-nb-chars="440"><span class="idea" data-nb-ref-number="105" id="idea105" data-nb-words="77" data-nb-chars="440">Usínám okamžitě a&nbsp;vzbudím se&nbsp;nad ránem, pootevřeným oknem proniká dovnitř probouzející se&nbsp;ruch města. Jdu se&nbsp;napít a&nbsp;dívám se&nbsp;na&nbsp;věž Židovské radnice. V&nbsp;nějaké síni tam svítí světlo celou noc, už&nbsp;léta. Potichu se&nbsp;vracím a&nbsp;hledím s&nbsp;něhou na&nbsp;to&nbsp;spící dívčí tělo. Jako by&nbsp;opravdu v&nbsp;těch pokrývkách ležela lesní panna, jelení laň, bytost z&nbsp;rozhraní. Utkaná z&nbsp;touhy a&nbsp;samoty samců na&nbsp;počátku světa. Temné vlasy rozhozené na&nbsp;polštáři. Lehký dech.</span></p>
          <p class="chunk" data-nb-ref-number="106" data-nb-words="24" data-nb-chars="140"><span class="idea" data-nb-ref-number="106" id="idea106" data-nb-words="24" data-nb-chars="140">Nyní, po&nbsp;letech, kdy hluboké přátelství pojí mne s&nbsp;Luisou, mohu se&nbsp;odvážit otevřít ta&nbsp;místa v&nbsp;paměti, která jsem si&nbsp;zakázal tehdy odemknout.</span></p>
          <p class="chunk" data-nb-ref-number="107" data-nb-words="24" data-nb-chars="140"><span class="idea" data-nb-ref-number="107" id="idea107" data-nb-words="24" data-nb-chars="140">Celé to&nbsp;navíc ještě souvisí nějakým způsobem&nbsp;– zatím pro mne neznámým&nbsp;– s&nbsp;Béďou. Další sloup mé&nbsp;osobní historie, jeden z&nbsp;nejstarších přátel.</span></p>
        </section>
        <section>
          <p class="chunk" data-nb-ref-number="108" data-nb-words="131" data-nb-chars="748"><span class="idea" data-nb-ref-number="108" id="idea108" data-nb-words="131" data-nb-chars="748">Mohlo to&nbsp;být někdy, když začaly ty&nbsp;deště, před povodní l. P.&nbsp;2002. Béďa mě&nbsp;požádal, jednoho večera jsme pili víc, než bylo zdrávo, požádal mě&nbsp;o&nbsp;číslo na&nbsp;Luisu. Studovala tehdy vysokou školu a&nbsp;potřebovala si&nbsp;vydělat něco peněz. Řekl jsem tenkrát Béďovi, jestli neví o&nbsp;nějaké práci, měl ještě několik malých firem, postupně je&nbsp;likvidoval a&nbsp;otvíral jiné živnosti a&nbsp;s. r. o. Chvíli bylo ticho, pak šel hovor, ale já&nbsp;věděl, že&nbsp;Béďa přemýšlí, pod tou řečí mu&nbsp;neustále pracoval mozek a&nbsp;zvířecké instinkty. Potom, na&nbsp;konci večera, požádal mne o&nbsp;to telefonní číslo. Přelétl mu&nbsp;tváří temný stín a&nbsp;já okamžitě věděl, že&nbsp;jsem mu&nbsp;neměl nic říkat, dávat čísla… ale bylo už&nbsp;pozdě. Cítil jsem instinktivně, že&nbsp;práci Luisa dostane, ale nebude to… nebude to&nbsp;zadarmo.</span></p>
          <p class="chunk" data-nb-ref-number="109" data-nb-words="11" data-nb-chars="65"><span class="idea" data-nb-ref-number="109" id="idea109" data-nb-words="11" data-nb-chars="65">Ale, koneckonců, co&nbsp;je&nbsp;tady na&nbsp;tomto světě zadarmo? Jedině láska.</span></p>
        </section>
        <section>
          <p class="chunk" data-nb-ref-number="110" data-nb-words="25" data-nb-chars="161"><span class="idea" data-nb-ref-number="110" id="idea110" data-nb-words="25" data-nb-chars="161">Béďa. Vím, že&nbsp;má&nbsp;napojení na&nbsp;temnou stranu. Je&nbsp;to&nbsp;přímo cítit v&nbsp;posunech vzduchu, v&nbsp;jakémsi vysokofrekvenčním chvění molekul, jako když vzduchem prolétne sekyra…</span></p>
          <p class="chunk" data-nb-ref-number="111" data-nb-words="65" data-nb-chars="381"><span class="idea" data-nb-ref-number="111" id="idea111" data-nb-words="65" data-nb-chars="381">Budu se&nbsp;mu&nbsp;muset chvíli věnovat, starému příteli, zavzpomínám… Nechám instinkt, ať&nbsp;se&nbsp;rozběhne jak smečka vlků, rozběhne po&nbsp;staré, sotva již znatelné stopě… Budu si&nbsp;muset pozvat na&nbsp;pomoc temné síly. Dělám to&nbsp;opravdu nerad, ale Luisa a&nbsp;Béďa jsou blízko mého srdce, jinde a&nbsp;v&nbsp;jiné hloubce, ale život prožitý s&nbsp;každým z&nbsp;nich… na&nbsp;tom stojím, celá moje současnost je&nbsp;výsledem minulosti.</span></p>
          <p class="chunk" data-nb-ref-number="112" data-nb-words="52" data-nb-chars="324"><span class="idea" data-nb-ref-number="112" id="idea112" data-nb-words="52" data-nb-chars="324">A&nbsp;tady už&nbsp;pomalu končí slova a&nbsp;začínají hlubinné pocity, jako obrovské bytosti vyplouvající z&nbsp;temnoty moře. Ty&nbsp;pocity&nbsp;– těžké, průsvitné přízraky&nbsp;– jsou tak mohutné, že&nbsp;je&nbsp;slovy neobsáhneš. Ale jejich citlivé, jak kapka rtuti chvějící se&nbsp;orgány vnímají každý sebemenší pohyb uvnitř srdcí bytostí, každý závan chtění a&nbsp;zrady…</span></p>
        </section>
        <section>
          <p class="chunk" data-nb-ref-number="113" data-nb-words="30" data-nb-chars="166"><span class="idea" data-nb-ref-number="113" id="idea113" data-nb-words="30" data-nb-chars="166">Luisa po&nbsp;několika letech řekla: „Vídáš se&nbsp;s&nbsp;tím člověkem?“ Ihned jsem věděl, koho má&nbsp;na&nbsp;mysli. „Občas, zřídka… už&nbsp;si&nbsp;nemáme moc co&nbsp;říct. Každej žijem v&nbsp;jiný realitě.“</span></p>
          <p class="chunk" data-nb-ref-number="114" data-nb-words="29" data-nb-chars="160"><span class="idea" data-nb-ref-number="114" id="idea114" data-nb-words="29" data-nb-chars="160">Chvíli, jako by&nbsp;naslouchala něčemu v&nbsp;sobě, vyhrkla: „To je&nbsp;dobře. Je&nbsp;to&nbsp;špatnej člověk.“ Podíval jsem se&nbsp;jí&nbsp;do&nbsp;očí. „Jak to&nbsp;myslíš…“ „Prostě je&nbsp;to&nbsp;zlej člověk…“</span></p>
          <p class="chunk" data-nb-ref-number="115" data-nb-words="91" data-nb-chars="579"><span class="idea" data-nb-ref-number="115" id="idea115" data-nb-words="91" data-nb-chars="579">Přesně jsem si&nbsp;vzpomněl na&nbsp;ten temnej stín tenkrát v&nbsp;Béďově tváři. Na&nbsp;nic jsem se&nbsp;dál neptal. Odložil jsem to&nbsp;vedle, do&nbsp;prostoru pro radioaktivní věci. Je&nbsp;to&nbsp;silnostěnná nádoba uvnitř mého nitra. Zaklopím do&nbsp;ní&nbsp;vše, co&nbsp;nelze vytáhnout na&nbsp;světlo, aby ten smrtící jas nepoškodil přítomnou „realitu“. Aby ta&nbsp;skutečnost nemusela vstoupit do&nbsp;vyšší verze, kdy množství do&nbsp;té&nbsp;doby skrytých informací způsobí u&nbsp;někoho osobní růst a&nbsp;u&nbsp;dalšího zánik (pro osobní nepřipravenost, potlačením těch informací, dochází k&nbsp;tvoření náhradních tělesných a&nbsp;myšlenkových útvarů&nbsp;– šílenství, rakovina).</span></p>
          <p class="chunk" data-nb-ref-number="116" data-nb-words="23" data-nb-chars="146"><span class="idea" data-nb-ref-number="116" id="idea116" data-nb-words="23" data-nb-chars="146">Nyní, takřka po&nbsp;deseti letech, cítím, že&nbsp;mám mandát. Nebude to&nbsp;pouhá zvědavost. Cítím sílu pro přijetí vyšší pravdy… A&nbsp;nebudu „meč spravedlnosti“.</span></p>
          <p class="chunk" data-nb-ref-number="117" data-nb-words="3" data-nb-chars="5"><span class="idea" data-nb-ref-number="117" id="idea117" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="118" data-nb-words="23" data-nb-chars="159"><span class="idea" data-nb-ref-number="118" id="idea118" data-nb-words="23" data-nb-chars="159">Stojím na&nbsp;rozlehlé terase Národního muzea. Modravý podvečer, smogem zrnitý&nbsp;– hučením města prostoupený vzduch&nbsp;– přináší v&nbsp;náhlých závanech vlahou lehkost jara.</span></p>
          <p class="chunk" data-nb-ref-number="119" data-nb-words="59" data-nb-chars="419"><span class="idea" data-nb-ref-number="119" id="idea119" data-nb-words="59" data-nb-chars="419">Molekuly všech možných plynů se&nbsp;v&nbsp;záři reflektorů projíždějících aut rozsvěcí všemi barvami spektra. Opony a&nbsp;praporce přicházejícího nočního povětří přináší jinou, železitou vůni podnebesí. Chladivé doteky odcházející zimy, sněhové pláně na&nbsp;hřebenech hor, dýchají do&nbsp;Polabské nížiny. Někde za&nbsp;mohutnou budovou Muzea, někde za&nbsp;rohem, zkouší kosák první sloky… snaží se&nbsp;uvnitř černých křovin zapálit bledý ohníček března.</span></p>
        </section>
        <section>
          <p class="chunk" data-nb-ref-number="120" data-nb-words="26" data-nb-chars="147"><span class="idea" data-nb-ref-number="120" id="idea120" data-nb-words="26" data-nb-chars="147">Dívám se&nbsp;dolů na&nbsp;Václavské náměstí. Svatý Václav&nbsp;– jezdec, jeho tmavá silueta jak útes v&nbsp;zešeřelém chladném moři&nbsp;– se&nbsp;nehybně tyčí nad zónou kurev.</span></p>
          <p class="chunk" data-nb-ref-number="121" data-nb-words="24" data-nb-chars="150"><span class="idea" data-nb-ref-number="121" id="idea121" data-nb-words="24" data-nb-chars="150">Rozsvítily se&nbsp;lampy. Do&nbsp;dálky se&nbsp;protáhla celá Praha, ulice na&nbsp;obzoru se&nbsp;vykreslily ve&nbsp;svých liniích. Hluboký chřtán náměstí se&nbsp;naplnil mživým svitem.</span></p>
          <p class="chunk" data-nb-ref-number="122" data-nb-words="28" data-nb-chars="168"><span class="idea" data-nb-ref-number="122" id="idea122" data-nb-words="28" data-nb-chars="168">Stojím na&nbsp;terase, město jak živá kniha&nbsp;– ponechaná sama sobě a&nbsp;povětří&nbsp;– se&nbsp;před mýma očima přeskupuje, vlní a&nbsp;chvílemi obnažuje jakousi zadní, technickou část reality…</span></p>
          <p class="chunk" data-nb-ref-number="123" data-nb-words="82" data-nb-chars="540"><span class="idea" data-nb-ref-number="123" id="idea123" data-nb-words="82" data-nb-chars="540">Dobře vím, že&nbsp;za&nbsp;mými zády, někde uvnitř muzejních zdí, v&nbsp;setmělém, na&nbsp;noc opuštěném sále&nbsp;– se&nbsp;v&nbsp;jedné vitríně lesknou vyceněné zuby vycpané opičce, její skleněná očka ožívají v&nbsp;pohyblivých odlescích, jež putují po&nbsp;stropě&nbsp;– podle automobilů projíždějících v&nbsp;ulici… Tak i&nbsp;obrovitá sloní lebka, jako artefakt nalezený někde v&nbsp;zapomenutém koutě vesmíru… vypadá jak pozůstatek po&nbsp;předvěkých nadlidských tvorech, kteří zde žili, a&nbsp;předtím než odešli do&nbsp;jiných dimenzí, vložili šém, napsaný program v&nbsp;nějakých biochemických algoritmech. Dědictví…</span></p>
        </section>
        <section>
          <p class="chunk" data-nb-ref-number="124" data-nb-words="23" data-nb-chars="149"><span class="idea" data-nb-ref-number="124" id="idea124" data-nb-words="23" data-nb-chars="149">„Rudý oheň baroka se&nbsp;rozhořel na&nbsp;obrazech…“ Ta&nbsp;věta, přečtená z&nbsp;exilového vydání Kalistových esejí, do&nbsp;paměti zapsaná před více jak pětadvaceti lety.</span></p>
          <p class="chunk" data-nb-ref-number="125" data-nb-words="84" data-nb-chars="481"><span class="idea" data-nb-ref-number="125" id="idea125" data-nb-words="84" data-nb-chars="481">Stojím u&nbsp;Národního muzea a&nbsp;hledím do&nbsp;prostoru… a&nbsp;do času. Hledím na&nbsp;hemžící se, přeskupující se&nbsp;přítomnost. Na&nbsp;proudy chodců na&nbsp;chodnících… možná ty&nbsp;večerní chvíle jsou pro některé z&nbsp;nich, co&nbsp;celý den sedí v&nbsp;práci, jako nadechnutí. Možná si&nbsp;někdo tuhle chvíli zapamatuje na&nbsp;celý život. Jen tak jít, spolu s&nbsp;ženou, pod jarními stromy, pod lesknoucími se&nbsp;nalitými pupenci, a&nbsp;dívat se… na&nbsp;život. Jak si&nbsp;sám od&nbsp;sebe proudí a&nbsp;teče po&nbsp;náměstí, pod lampami a&nbsp;rozsvícenými výklady obchodů.</span></p>
          <p class="chunk" data-nb-ref-number="126" data-nb-words="31" data-nb-chars="205"><span class="idea" data-nb-ref-number="126" id="idea126" data-nb-words="31" data-nb-chars="205">Zakoušet realitu skrze doteky a&nbsp;vjemy na&nbsp;svých tělesných periferiích. Cítit proud života, tekoucí jeho buněčnými membránami… být součástí toho řečiště. A&nbsp;pod tepem srdce slyšet jiný&nbsp;– pomalý hukot hlubiny.</span></p>
        </section>
        <section>
          <p class="chunk" data-nb-ref-number="127" data-nb-words="46" data-nb-chars="299"><span class="idea" data-nb-ref-number="127" id="idea127" data-nb-words="46" data-nb-chars="299">Dotýkám se&nbsp;prsty kamenné předprsně, cítím hrubou strukturu zčernalého pískovce. Houstnoucí modré šero přechází do&nbsp;černoty. V&nbsp;chřípí, v&nbsp;lebečních dutinách, na&nbsp;jazyku, na&nbsp;jeho kořeni&nbsp;– hluboko v&nbsp;hrdle&nbsp;– cítím omamnou, děsivou a&nbsp;láskyplnou, olověnou a&nbsp;zlatou tíhu gravitace, tu&nbsp;sílu pohlaví. Vůni jara.</span></p>
          <p class="chunk" data-nb-ref-number="128" data-nb-words="6" data-nb-chars="34"><span class="idea" data-nb-ref-number="128" id="idea128" data-nb-words="6" data-nb-chars="34">Rudý oheň se&nbsp;rozhořel na&nbsp;obrazech…</span></p>
        </section>
        <section>
          <p class="chunk" data-nb-ref-number="129" data-nb-words="20" data-nb-chars="135"><span class="idea" data-nb-ref-number="129" id="idea129" data-nb-words="20" data-nb-chars="135">Stejné modrošedé nebe, stejné&nbsp;– ba&nbsp;silnější, o&nbsp;deset tělesných let silnější bylo tehdy, na&nbsp;začátku tisíciletí, cítit přicházející jaro.</span></p>
          <p class="chunk" data-nb-ref-number="130" data-nb-words="60" data-nb-chars="387"><span class="idea" data-nb-ref-number="130" id="idea130" data-nb-words="60" data-nb-chars="387">Naplněný touhou a&nbsp;samotou, nevydržel jsem tehdy v&nbsp;malé dřevěné chatě, kam jsem odjel psát. Nakonec jsem stejně nepsal, jenom četl, a&nbsp;nakonec nešlo ani číst. Existence se&nbsp;drala ze&nbsp;zapouzdřených, zazimovaných oblastí někde v&nbsp;nitru. Pětatřicetileté tělo se&nbsp;probouzelo, chtělo samici… Za&nbsp;večera jsem spolu se&nbsp;svým pejskem Tondou vybíhal do&nbsp;lesů, krvavě rudý soumrak hořel mezi kmeny borovic.</span></p>
          <p class="chunk" data-nb-ref-number="131" data-nb-words="63" data-nb-chars="371"><span class="idea" data-nb-ref-number="131" id="idea131" data-nb-words="63" data-nb-chars="371">V&nbsp;tichých, rezavým jehličím pokrytých modřínových hájích naslouchal jsem tepu své krve a&nbsp;čekal, až&nbsp;pes se&nbsp;vrátí z&nbsp;houštin, kam utekla vyplašená srna. Ušatý dobráček poštěkával někde v&nbsp;dálce, pak bylo ticho. V&nbsp;těch pauzách mezi nádechem a&nbsp;výdechem, v&nbsp;té jámě ticha&nbsp;– kdy hvězdy vycházely, líhly se&nbsp;z&nbsp;modročerné tmy nebes, třpytily se&nbsp;v&nbsp;korunách stromů&nbsp;– jsem vzýval kundu.</span></p>
          <p class="chunk" data-nb-ref-number="132" data-nb-words="33" data-nb-chars="190"><span class="idea" data-nb-ref-number="132" id="idea132" data-nb-words="33" data-nb-chars="190">Když zapraštěla větévka kdesi v&nbsp;křoví, dusot psích tlapek se&nbsp;blížil tmou a&nbsp;sálavý psí dech mi&nbsp;zalehl ucho radostným shledáním&nbsp;– pohladil jsem tu&nbsp;rozesmátou ušatou hlavu a&nbsp;zvedl se&nbsp;k&nbsp;návratu…</span></p>
          <p class="chunk" data-nb-ref-number="133" data-nb-words="97" data-nb-chars="535"><span class="idea" data-nb-ref-number="133" id="idea133" data-nb-words="97" data-nb-chars="535">V&nbsp;rozsvícené chatě jsem hleděl na&nbsp;stoupající páru z&nbsp;hrnku čaje a&nbsp;najednou jsem věděl&nbsp;– musím do&nbsp;Prahy, do&nbsp;města. Tady v&nbsp;samotě, kdy pes si&nbsp;najde svůj běžící cíl, nedostihne ho, ale má&nbsp;pohyblivou radost. A&nbsp;k&nbsp;feně u&nbsp;sousedů se&nbsp;též několikrát pod plotem podhrabal. Skočil si&nbsp;– Jura, ale překazil to&nbsp;soused, žárlivě střežil. Přivedl jsem ho&nbsp;tehdy domů a&nbsp;musel jsem ho&nbsp;dát na&nbsp;pár týdnů k&nbsp;rodičům, až&nbsp;přešlo u&nbsp;čuby hárání… Pak se&nbsp;mu&nbsp;vrátil rozum a&nbsp;rozvaha. Bože, jak jsme všichni stejní, nádoby touhy, obalené rozumem a&nbsp;osobními vlastnostmi.</span></p>
          <p class="chunk" data-nb-ref-number="134" data-nb-words="23" data-nb-chars="136"><span class="idea" data-nb-ref-number="134" id="idea134" data-nb-words="23" data-nb-chars="136">Musím do&nbsp;města, tam jedině, zanořený do&nbsp;toho pralesa, kde jsem zvyklý žít, kde jsem vyrostl… jedině tam dojdu klidu. Můžu najít samičku.</span></p>
          <p class="chunk" data-nb-ref-number="135" data-nb-words="24" data-nb-chars="138"><span class="idea" data-nb-ref-number="135" id="idea135" data-nb-words="24" data-nb-chars="138">Zavřel jsem okenice a&nbsp;vypnul v&nbsp;rozvaděči proud. Velký klíč od&nbsp;dveří dvakrát cvakl v&nbsp;zámku a&nbsp;velká hvězda bíle zářila nad hřebenem střechy.</span></p>
          <p class="chunk" data-nb-ref-number="136" data-nb-words="63" data-nb-chars="372"><span class="idea" data-nb-ref-number="136" id="idea136" data-nb-words="63" data-nb-chars="372">Pomalu jsem projel vesnicí, za&nbsp;mostem, za&nbsp;řekou přidal plyn a&nbsp;na okreskách se&nbsp;volně rozjel, všechno spalo, kraj byl zanořený do&nbsp;ticha. Stoupal jsem k&nbsp;dálnici. Pár osamělých aut, pár kamionů se&nbsp;řítilo tmou. Zařadil jsem se&nbsp;do&nbsp;pruhu a&nbsp;nechal ty&nbsp;dvoulitrové spěchající limuzíny zmizet za&nbsp;obzorem. Jejich rudá koncová světla rychle pohltila tma a&nbsp;řídká mlha v&nbsp;nížinách u&nbsp;Labe.</span></p>
          <p class="chunk" data-nb-ref-number="137" data-nb-words="57" data-nb-chars="331"><span class="idea" data-nb-ref-number="137" id="idea137" data-nb-words="57" data-nb-chars="331">Když jsme vystoupali na&nbsp;pražskou náhorní plošinu, roztáhl se&nbsp;obzor až&nbsp;k&nbsp;pohraničním horám. Světla měst a&nbsp;továren rozsvěcela v&nbsp;dálce opony zamženého nočního vzduchu a&nbsp;já viděl Bezděz&nbsp;– ty&nbsp;dva sopečné ostré kužele, Říp a&nbsp;za ním tu&nbsp;horu u&nbsp;Litoměřic&nbsp;– snad se&nbsp;jmenuje Radobýl. Průhled do&nbsp;dálky chvílemi mizel mezi lesíky podél silnice.</span></p>
          <p class="chunk" data-nb-ref-number="138" data-nb-words="78" data-nb-chars="444"><span class="idea" data-nb-ref-number="138" id="idea138" data-nb-words="78" data-nb-chars="444">Motor tiše předl ve&nbsp;vlhkém vzduchu. Rychlou jízdou se&nbsp;udělalo teplo v&nbsp;kabině. Pootevřel jsem okno a&nbsp;Tonda se&nbsp;okamžitě vztyčil na&nbsp;zadním sedadle a&nbsp;opřel se&nbsp;packami o&nbsp;přední opěradlo. Bylo slyšet slastné frkání a&nbsp;tiché, přidušené pohekávání. Podíval jsem se&nbsp;na&nbsp;něj, vlály mu&nbsp;uši v&nbsp;proudícím vzduchu a&nbsp;on, oči slastně přivřené, sál vlhkým čumákem vůně a&nbsp;pachy z&nbsp;krajiny, přímo hladil a&nbsp;četl špičatým chvějícím se&nbsp;nosem. A&nbsp;smál se, on&nbsp;se&nbsp;tiše smál…</span></p>
          <p class="chunk" data-nb-ref-number="139" data-nb-words="23" data-nb-chars="134"><span class="idea" data-nb-ref-number="139" id="idea139" data-nb-words="23" data-nb-chars="134">Odpadl ode mne pohlavní smutek, s&nbsp;lehkostí v&nbsp;srdci jsem cítil, jak se&nbsp;blížím k&nbsp;městu, kde dojdu nasycení touhy. Někde, něco, některou.</span></p>
          <p class="chunk" data-nb-ref-number="140" data-nb-words="22" data-nb-chars="139"><span class="idea" data-nb-ref-number="140" id="idea140" data-nb-words="22" data-nb-chars="139">Na&nbsp;palubní desce zeleně žhnou ukazatele teploty motoru a&nbsp;otáček. Jedu stovkou, tiše a&nbsp;sám. Ostatní prohučí kolem a&nbsp;kamiony nechávám pozadu.</span></p>
          <p class="chunk" data-nb-ref-number="141" data-nb-words="36" data-nb-chars="195"><span class="idea" data-nb-ref-number="141" id="idea141" data-nb-words="36" data-nb-chars="195">Vracím se&nbsp;z&nbsp;nočních lesů, tam hoří mé&nbsp;srdce rudým plamenem. Jedu do&nbsp;města, do&nbsp;akvária světel a&nbsp;lidí, tramvají a&nbsp;ulic. Snad někde pod vůní aviváže najdu a&nbsp;vyryju rypákem&nbsp;– po&nbsp;lanýžích vonící píču.</span></p>
          <p class="chunk" data-nb-ref-number="142" data-nb-words="79" data-nb-chars="525"><span class="idea" data-nb-ref-number="142" id="idea142" data-nb-words="79" data-nb-chars="525">Noční vzduch deroucí se&nbsp;do&nbsp;auta otevřeným okénkem zavoněl asfaltem a&nbsp;městem ohřátý naplnil kabinu. Světlo pouličních lamp mě&nbsp;nutí přivřít do&nbsp;tmy rozšířené oči. Blížím se&nbsp;k&nbsp;městu rozsvícenému milionem světel jak nějaká hlubinná chobotnice, jak oliheň rosolovitě rozteklá po&nbsp;dně údolí mezi kopci. Pomalu kroužím po&nbsp;estakádách a&nbsp;zařezávám se&nbsp;s&nbsp;broučnatým autíčkem do&nbsp;továrních, pustých čtvrtí. Průplavy a&nbsp;koryty ulic tečou lesklé koleje tramvají a&nbsp;osamělé půlnoční křižovatky signalizují do&nbsp;tmy svýma červenýma a&nbsp;zelenýma očima.</span></p>
          <p class="chunk" data-nb-ref-number="143" data-nb-words="38" data-nb-chars="227"><span class="idea" data-nb-ref-number="143" id="idea143" data-nb-words="38" data-nb-chars="227">Se&nbsp;vzpomínkou na&nbsp;ten psí smích, na&nbsp;ten výhled do&nbsp;noční krajiny, na&nbsp;ten vzduch deroucí se&nbsp;v&nbsp;rychlosti, s&nbsp;ohledem k&nbsp;těm vlajícím psím uším, pomalu říkám chraptivým, několik dní nepoužívaným hlasem: „V&nbsp;Čechách… žijeme… V&nbsp;Čechách.“</span></p>
        </section>
        <section>
          <p class="chunk" data-nb-ref-number="144" data-nb-words="95" data-nb-chars="596"><span class="idea" data-nb-ref-number="144" id="idea144" data-nb-words="95" data-nb-chars="596">Zimou a&nbsp;nehybností prokřehlý, kámen hladící nevidoucí rukou&nbsp;– probral jsem se&nbsp;ze&nbsp;vzpomínky, do&nbsp;níž mě&nbsp;uvrhlo blížící se&nbsp;jaro. Stejná vůně prachu, železa a&nbsp;zpěněné krve v&nbsp;chřípí. Modré šero, které se&nbsp;tmí a&nbsp;houstne, kalné dno přicházející noci, která loupe charakter a&nbsp;obnažuje pohlavní úmysly. U&nbsp;mladíků se&nbsp;samotářskou povahou způsobuje vlčí hlad po&nbsp;citech, tkáních a&nbsp;dívčím volání. Buněčná blízkost má&nbsp;takřka teologický charakter. Dochází k&nbsp;transsublimacím, a&nbsp;naopak ke&nbsp;vtělování. Osamělcům rostou z&nbsp;mozku mohutné sekvoje a&nbsp;baobaby úmyslů, z&nbsp;úst jim trčí vzpříčené jazyky jak v&nbsp;krvi omočené meče.</span></p>
          <p class="chunk" data-nb-ref-number="145" data-nb-words="75" data-nb-chars="541"><span class="idea" data-nb-ref-number="145" id="idea145" data-nb-words="75" data-nb-chars="541">A&nbsp;mohutný andělský hněv pohlaví burácí pod mraky jak starý proudový bombardér, z&nbsp;pampeliškové louky odnáší chmýří vichr do&nbsp;daleka… jak čmelák zuřící štěstím ve&nbsp;fialových květech bodláků… jak raketa s&nbsp;atomovou hlavicí, řvoucí a&nbsp;trhající vzduch nad pouští Bajkonur, s&nbsp;praskotem vychládá roztavený písek… jak rtuťovitý laskající jazýček osamělých kamarádek, který v&nbsp;embryonálním sblížení navzájem hladí, a&nbsp;přeci drhne svými chuťovými pohárky o&nbsp;holou tkáň, o&nbsp;nervové výčnělky opuštěného, zapomenutého, tenounce zpívajícího… kničícího poštěváčku.</span></p>
          <p class="chunk" data-nb-ref-number="146" data-nb-words="72" data-nb-chars="483"><span class="idea" data-nb-ref-number="146" id="idea146" data-nb-words="72" data-nb-chars="483">Stojím na&nbsp;terase Národního muzea. Mravenec, jeden z&nbsp;mnoha mravenců černajících se&nbsp;na&nbsp;chodnících. Pod každou lampou, v&nbsp;žlutém&nbsp;– rozsvíceném vzduchu je&nbsp;vidět pohyb v&nbsp;ulicích. Každou hodinou dav řídne, až&nbsp;za&nbsp;úplné tmy, jež se&nbsp;přelévá nad náměstím, břidlicově zbarvená, olejnatá jak hladina nějakého nezměrného přístavu… za&nbsp;noci budou se&nbsp;potulovat po&nbsp;tom rozlehlém prostranství skupinky opilců a&nbsp;prázdně veselé, cizími jazyky halekající tlupy turistů budou obléhat stánky s&nbsp;občerstvením.</span></p>
          <p class="chunk" data-nb-ref-number="147" data-nb-words="116" data-nb-chars="734"><span class="idea" data-nb-ref-number="147" id="idea147" data-nb-words="116" data-nb-chars="734">Přes den tu&nbsp;vídám postávat davy Rusů. Hemží se&nbsp;okolo pomníku, fotografují se&nbsp;stejně tak jako orientálci. Někteří mají azbukou napsané cedule a&nbsp;nabízejí procházku po&nbsp;Praze s&nbsp;odborným výkladem. Ti&nbsp;zde jsou zřejmě o&nbsp;nějaký ten týden déle. Už&nbsp;mi&nbsp;nic nevadí, lidstvo se&nbsp;definitivně smísilo v&nbsp;jednolitou planetární masu… Proplétám se&nbsp;těmi skupinkami jak ostrovy cizích řečí, desítky telefonů s&nbsp;fotoaparátem mne mimoděk zanesou do&nbsp;svých digitálních pamětí, protože není možné nevstoupit někomu do&nbsp;záběru. Všichni se&nbsp;navzájem fotí… Někteří vážní kašpaři s&nbsp;profesionálními objektivy dlouze instruují manželku, jak má&nbsp;stát, jak se&nbsp;má&nbsp;dívat… ano, v&nbsp;podstatě si&nbsp;to&nbsp;všichni užívají, ona je&nbsp;v&nbsp;ohnisku jeho pozornosti a&nbsp;on má&nbsp;pořádný, velký nástroj.</span></p>
          <p class="chunk" data-nb-ref-number="148" data-nb-words="335" data-nb-chars="2155"><span class="idea" data-nb-ref-number="148" id="idea148" data-nb-words="335" data-nb-chars="2155">Celý život jsem někam jezdil, do&nbsp;školy, do&nbsp;učňáku, do&nbsp;zaměst­nání… Pamatuji se&nbsp;na&nbsp;ta&nbsp;rána v&nbsp;metru, zde v&nbsp;centru města to&nbsp;kulminovalo: stres, nervozita, studený pot na&nbsp;tvářích mladých ambiciózních mladých mužů s&nbsp;kravatou a&nbsp;slečen v&nbsp;kostýmcích. Oblaka adrenalinu, testosteronu a&nbsp;Old Spice rozežírala, zoxidovala železná madla uvnitř vagonů. Rytmický třas nohou, vibrace neklidu a&nbsp;úzkosti naplňovaly celý prostor a&nbsp;promořily mysl všech, kterým ještě nebylo padesát. Tenhle stav agresivního strachu z&nbsp;existence končil, bylo to&nbsp;cítit tak okolo desáté hodiny dopoledne&nbsp;– všichni už&nbsp;byli zasunutí v&nbsp;kancelářích jak tužky v&nbsp;penálu a&nbsp;vyvíjeli činnost, potili se, pili kafe a&nbsp;navzájem se&nbsp;pomlouvali&nbsp;– kdykoli připraveni hrát u&nbsp;monitorů „vážnou práci“. Tady, na&nbsp;Václaváku, stát v&nbsp;osm hodin na&nbsp;chodníku, uvidíš lidstvo v&nbsp;jeho erbovní, základní situaci&nbsp;– od&nbsp;doby kamenné se&nbsp;nic nezměnilo&nbsp;– ranní ospalá erekce definitivně mizí pod obavami, čeho se&nbsp;dnes dotyčný dočká od&nbsp;šéfa… včera mu&nbsp;podivně dlouho trvalo, než dotyčnému odpověděl na&nbsp;pozdrav. Nejedna vagína se&nbsp;sevře v&nbsp;předtuše nedokončené pře s&nbsp;postarší vedoucí (ta má&nbsp;vagínu už&nbsp;léta „vyšroubovanou doma na&nbsp;piáně“). Celá ta&nbsp;slepičí válka se&nbsp;odehrává pomocí „teninkých“ zbraní, které muž vůbec nemá šanci zachytit. Jsou z&nbsp;arzenálu samičího klování&nbsp;– tvářit se&nbsp;ostentativně „šťastně“… na&nbsp;nějakou repliku ňoumovitého, eunuchoidního kolegy zareagovat jako na&nbsp;vrcholně atraktivní, zkušenou formu namlouvání a&nbsp;sexem nabitého flirtu… na&nbsp;to&nbsp;kuňkání přerostlého kojence odpoví vítězným samičím smíchem a&nbsp;dlouhým pohledem přivřených očí (to vše určeno jako herecká etuda pro oči ostatních samic na&nbsp;pracovišti). Vše je&nbsp;zakončeno klapáním podpatků a&nbsp;opravdu mohutným vrtěním v&nbsp;bocích, doprovázenými pohledem přes rameno na&nbsp;vyjeveného „Jardu“. Kolegyně nenávistně drtí v&nbsp;pařátech tužky a&nbsp;cosi mumlají „do vousů“. Zmatený, proplešlý „mamák“ zaparkuje v&nbsp;podnikové kuchyňce a&nbsp;čumě na&nbsp;varnou konvici a&nbsp;hrnky s&nbsp;žertovnými nápisy neví, „čí je“, a&nbsp;bádá nad tím&nbsp;– co&nbsp;se&nbsp;mu&nbsp;to&nbsp;vlastně stalo a&nbsp;co to&nbsp;pro jeho budoucnost může znamenat (Co na&nbsp;to&nbsp;máma, nebude muset přestavět chlapecký pokojík? Kam uloží svoji celoživotní sbírku angličáků?).</span></p>
          <p class="chunk" data-nb-ref-number="149" data-nb-words="5" data-nb-chars="33"><span class="idea" data-nb-ref-number="149" id="idea149" data-nb-words="5" data-nb-chars="33">Ano, někteří tomu říkají „život“.</span></p>
        </section>
        <section>
          <p class="chunk" data-nb-ref-number="150" data-nb-words="117" data-nb-chars="702"><span class="idea" data-nb-ref-number="150" id="idea150" data-nb-words="117" data-nb-chars="702">Nyní je&nbsp;ale tma. Milosrdná&nbsp;– nabízí ulice k&nbsp;putování, udržuje iluzi o&nbsp;možném setkání dvou osamělých, doposud se&nbsp;neznajících bytostí. Nebo možnost zapomnění, bytost putující uhlově černou nocí, vstupující do&nbsp;světelných krabic a&nbsp;kuželů, jež padají a&nbsp;srší z&nbsp;rozsvícených výkladů na&nbsp;chodník. Jak akvarijní ryba může noční chodec plout v&nbsp;ulicích pod lampami a&nbsp;nechat svůj smutek jak ztracené šupiny na&nbsp;nárožích ulic, na&nbsp;fasádách domů, na&nbsp;římsách. Může se&nbsp;někde v&nbsp;ústí temné úzké uličky ve&nbsp;Starém Městě… může se&nbsp;prudce pohnout a&nbsp;zmizet v&nbsp;šeru sám sobě i&nbsp;ostatním a&nbsp;po nějakém čase vyplout na&nbsp;rozsvícené Staroměstské náměstí, už&nbsp;jiný, minulost ztratil, zůstala kdesi za&nbsp;ním. Ta&nbsp;krásná iluze končí až&nbsp;za&nbsp;jitra.</span></p>
          <p class="chunk" data-nb-ref-number="151" data-nb-words="29" data-nb-chars="181"><span class="idea" data-nb-ref-number="151" id="idea151" data-nb-words="29" data-nb-chars="181">Tma a&nbsp;chlad mě&nbsp;přinutily sestoupit z&nbsp;terasy před Muzeem. Jak náhle oživlý chrlič, jako plechový kohout točící se&nbsp;na&nbsp;hřebeni střech… jsem ztuhlý a&nbsp;toporně přebíhám rušnou autostrádu.</span></p>
        </section>
        <section>
          <p class="chunk" data-nb-ref-number="152" data-nb-words="95" data-nb-chars="617"><span class="idea" data-nb-ref-number="152" id="idea152" data-nb-words="95" data-nb-chars="617">Jdu podél Domu módy, vůbec nevím, jestli se&nbsp;pořád tak jmenuje. Napravo přes náměstí je&nbsp;Dům potravin, ale ten už&nbsp;svůj název i&nbsp;obsah ztratil. Vše je&nbsp;v&nbsp;pohybu a&nbsp;proměnách. Před ústím ulice Ve&nbsp;Smečkách se&nbsp;rojí smečky černochů oblečených do&nbsp;reklamních dresů jednotlivých sportbarů a&nbsp;nevěstinců. Lákají povykující skupinky anglických výrostků, různé ty&nbsp;zmatené, svému osudu zanechané fotbalové fanoušky. Odněkud z&nbsp;prdele a&nbsp;nějakému tomu svému prdel­nímu klubu oddaně a&nbsp;nadšeně&nbsp;– podle všech pravidel klanového chování&nbsp;– projevují svou přízeň a&nbsp;sounáležitost. Někteří mají klubové barvy namalované ve&nbsp;tvářích. Je&nbsp;to&nbsp;průmysl.</span></p>
          <p class="chunk" data-nb-ref-number="153" data-nb-words="62" data-nb-chars="389"><span class="idea" data-nb-ref-number="153" id="idea153" data-nb-words="62" data-nb-chars="389">Černoši mají ve&nbsp;tvářích vážnost chudých lidí. Koulí po&nbsp;všem očima, vše je&nbsp;zajímá, vyzráli na&nbsp;to&nbsp;– dostali se&nbsp;na&nbsp;ten podivuhodný, studený a&nbsp;bohatý kontinent Evropa. Hýkající mladící z&nbsp;dělnických čtvrtí severní Anglie, celý život zatím na&nbsp;sociálních dávkách… vypadají jako nějaká slepá větev vývoje lidstva, něco se&nbsp;kdysi dávno nepovedlo. Mrazivá pravda o&nbsp;nelidském lidstvu čiší z&nbsp;těch davů.</span></p>
          <p class="chunk" data-nb-ref-number="154" data-nb-words="24" data-nb-chars="124"><span class="idea" data-nb-ref-number="154" id="idea154" data-nb-words="24" data-nb-chars="124">Snad možná proto je&nbsp;tak úlevné a&nbsp;osvobodivé zemřít, že&nbsp;je&nbsp;mezi námi lidmi&nbsp;– tak těžké žít. Jako bychom byli ďáblové v&nbsp;pekle.</span></p>
        </section>
        <section>
          <p class="chunk" data-nb-ref-number="155" data-nb-words="52" data-nb-chars="346"><span class="idea" data-nb-ref-number="155" id="idea155" data-nb-words="52" data-nb-chars="346">Pod vrstvou turistů je&nbsp;na&nbsp;Václavském náměstí pomalý, ale pozorný pohyb kapsářů, děvek a&nbsp;dealerů. Některá ta&nbsp;stárnoucí rachejtle to&nbsp;občas přežene s&nbsp;alkoholem a&nbsp;hlomozí pak jazykem v&nbsp;nějaké nekonečné při s&nbsp;paťatým pasákem, který spíš připomíná malého přirostlého samečka k&nbsp;veliké hlubinné rybě, takového ektoparazita napojeného na&nbsp;její krevní oběh.</span></p>
          <p class="chunk" data-nb-ref-number="156" data-nb-words="163" data-nb-chars="1080"><span class="idea" data-nb-ref-number="156" id="idea156" data-nb-words="163" data-nb-chars="1080">Také amfetaminoví pěšáci, na&nbsp;rozdíl od&nbsp;heroinových, lenivě rozevlátých, zpomalených lenochodů, tito pervitinoví pouliční prodejci, sami v&nbsp;těžké závislosti… jsou tak intoxikovaní, že&nbsp;vypadají jak loutky, kterými škube šílený divadelník. Šijí sebou, každý pohyb je&nbsp;stokrát přehnaný a&nbsp;urychlený, jako by&nbsp;hráli ve&nbsp;zrychleném němém filmu. Grimasy, pohyby očí, sebemenší drobnost je&nbsp;„šíleně“ zajímavá a&nbsp;nekonečně významná. Jsou schopni (k&nbsp;zešílení pro náhodného pozorovatele) stokrát a&nbsp;donekonečna rozvazovat si&nbsp;vysoké martensky, kličku po&nbsp;kličce, vytáhnout dvoumetrové tkaničky a&nbsp;nesmírně zaujatě, sedíce někde za&nbsp;sloupem v&nbsp;podchodu metra, dírku po&nbsp;dírce, vystrkujíce u&nbsp;toho jazyk a&nbsp;poulíce oči, jako by&nbsp;byli pyrotechnici a&nbsp;zneškodňovali nebezpečnou trhavinu&nbsp;– zavazujíce si&nbsp;boty, aby po&nbsp;pár metrech chůze, přehnaně uvolněné, tak uvolněné, že&nbsp;by&nbsp;jim ruce a&nbsp;nohy odlétly do&nbsp;nebes&nbsp;– kdyby mohly… po&nbsp;pár metrech „předtančení“ ztuhnou a&nbsp;s&nbsp;podezíravým pohledem zírají na&nbsp;své boty, aby pak ihned usedli na&nbsp;chodník a&nbsp;jali se&nbsp;opět pomalu a&nbsp;slastně rozvazovat kličku po&nbsp;kličce, uzlík po&nbsp;uzlíku…</span></p>
        </section>
        <section>
          <p class="chunk" data-nb-ref-number="157" data-nb-words="80" data-nb-chars="512"><span class="idea" data-nb-ref-number="157" id="idea157" data-nb-words="80" data-nb-chars="512">Pod touto krouživou, vířivou hladinou zločinného podnikání a&nbsp;chemické aktivity, až&nbsp;úplně dole se&nbsp;pohybují, pokud vůbec, malátně postávají a&nbsp;popocházejí, očumují kolem odpadkových košů… opilí bezdomovci. Když kolem přejde hejno turistů (většinou vedené průvodkyní, která má&nbsp;reproduktor na&nbsp;břiše a&nbsp;s&nbsp;tímhle nádražním echem vede stádo na&nbsp;ní&nbsp;závislých, z&nbsp;autobusů uondaných důchodců, ti&nbsp;už&nbsp;ani nefotí a&nbsp;nefilmují další náměstí, další kostely a&nbsp;zámky… chtějí jít na&nbsp;hotel, chce se&nbsp;jim srát a&nbsp;chcát, nažrat se&nbsp;a&nbsp;spát).</span></p>
          <p class="chunk" data-nb-ref-number="158" data-nb-words="122" data-nb-chars="811"><span class="idea" data-nb-ref-number="158" id="idea158" data-nb-words="122" data-nb-chars="811">To&nbsp;cizokrajné, foťáky a&nbsp;kamerami ověšené společenství cizinců je&nbsp;doprovázeno skupinkami po&nbsp;dvou po&nbsp;třech bedlivě zpozornělých místních nebo balkánských „cizincích“. Občas se&nbsp;z&nbsp;hejna gerontů vyloupne nenápadný mládeneček a&nbsp;hned cosi předává komusi opodál. Turisté si&nbsp;mezitím fotí nějakou zpíčenou, smrtelně nudnou fasádu. Ukradená kamera mezitím ještě několikrát vystřídá „kameramana“, až&nbsp;ji&nbsp;kdosi naprosto neznámý poměrně rychlou chůzí odnáší k&nbsp;tlustému strejčkovi, který postává před rozsvícenou hernou a&nbsp;vypadá, že&nbsp;na&nbsp;tomhle světě ho&nbsp;už&nbsp;nemůže nic překvapit. Turistická výprava, už&nbsp;půl kilometru daleko, za&nbsp;několika nárožími, teprve zjišťuje, že&nbsp;jeden její člen došel újmy. Ale to&nbsp;už&nbsp;je&nbsp;jen takové slabé bekání v&nbsp;mumraji velkoměsta. Stádo se&nbsp;dává opět na&nbsp;pochod a&nbsp;predátoři kráčejí „co noha nohu mine“ za&nbsp;ním.</span></p>
          <p class="chunk" data-nb-ref-number="159" data-nb-words="101" data-nb-chars="658"><span class="idea" data-nb-ref-number="159" id="idea159" data-nb-words="101" data-nb-chars="658">Národ bezdomovců je&nbsp;zaujat svým útrobním životem (ne nadarmo je&nbsp;nervový přenašeč mediátor serotonin přítomen ve&nbsp;velkém množství v&nbsp;tlustém střevě, ovlivňuje peristaltiku a&nbsp;vstřebávání tekutin a&nbsp;určuje, kdy se&nbsp;bezdomovec uvede do&nbsp;pohybu a&nbsp;osloví kolemjdoucího „že mu&nbsp;ujel vlak do&nbsp;Ostravy“). Jeden vyčouhlý deprivant, oblečený do&nbsp;„značkových hadrů“, smažka, měl legendu „že potřebuje osumdesát korun na&nbsp;rychlík Hermes“. Za&nbsp;tu&nbsp;pěknou lež dostal ode mne dvacku… když se&nbsp;za&nbsp;dva dny, při mém návratu do&nbsp;Prahy, pokusil o&nbsp;totéž, poznal mě&nbsp;uprostřed věty a&nbsp;proklínaje neurčitá nebesa nebo nějakého nejasného viníka, zmizel kymácivě (kulhal o&nbsp;francouzské berli) v&nbsp;davu.</span></p>
        </section>
        <section>
          <p class="chunk" data-nb-ref-number="160" data-nb-words="172" data-nb-chars="1103"><span class="idea" data-nb-ref-number="160" id="idea160" data-nb-words="172" data-nb-chars="1103">Procházím úzkou pasáží, kolem veřejných domů Ve&nbsp;Smečkách jsem prošel rychle a&nbsp;zlehka, nenápadný vchod okolo skleněných výkladů a&nbsp;vitrín vůbec nevypadá, že&nbsp;na&nbsp;něj navazuje pasáž. Klikatě se&nbsp;vine uprostřed bloku domů a&nbsp;ústí ve&nbsp;Štěpánské, naproti ulice V&nbsp;Jámě. Kousek nad Alcronem… Nikdy jsem s&nbsp;těmito místy nesrostl, nezvyknul jsem si&nbsp;na&nbsp;ně. Celý život jsem vyrůstal na&nbsp;periferii a&nbsp;každý lesík, háj stromů nebo plácek zarostlý travou je&nbsp;mi&nbsp;tisíckrát cennější než tyhle očouzené, pochmurné bloky domů. Betonové, ztemnělé krabice plné schodišť, úzkých dvorků se&nbsp;vzduchotechnikou hučící ve&nbsp;dne v&nbsp;noci, světlíky vydechující výpary z&nbsp;kuchyní a&nbsp;hospod&nbsp;– celý tenhle generátor smutku velkého města, hrůzy z&nbsp;existence stejně beznadějné, jako jsou navrstvené krápníky holubího trusu za&nbsp;omšelou konstrukcí neonového nápisu, z&nbsp;nějž svítí již jen dvě písmena, a&nbsp;dávají tak do&nbsp;dálky vzniknout pocitu, že&nbsp;tahle metropole je&nbsp;po&nbsp;tiché, nenápadné válce, po&nbsp;invazi cizích kmenů, které se&nbsp;již spojily, prorostly místní populaci, a&nbsp;tak proběhla transfuze, kýbl dějin se&nbsp;naplnil novou krví a&nbsp;naředil sedlinu špinavé minulosti.</span></p>
        </section>
        <section>
          <p class="chunk" data-nb-ref-number="161" data-nb-words="98" data-nb-chars="634"><span class="idea" data-nb-ref-number="161" id="idea161" data-nb-words="98" data-nb-chars="634">V&nbsp;Jámě na&nbsp;nároží roste na&nbsp;stožáru osvětlení nějaký veliký, prastarý svlačec. Pne se&nbsp;do&nbsp;výšky a&nbsp;oplétá kabely a&nbsp;dráty. Hospoda amerikánská, začátkem devadesátých let plná vykulených pihovatých zrzků s&nbsp;předkusem. Požírači nasládlých žemlí s&nbsp;mletým masem našli zde svůj přístav, kousek „domova“. Spolu s&nbsp;nimi zde hřadovalo místní domorodé obyvatelstvo. Do&nbsp;toho řvavá muzika. Byl jsem tam před lety jen jednou, nějaký feromonový chemický vzorec, „něco“ ve&nbsp;vzduchu, zvukové echo té&nbsp;američtiny, ten jazyk placatící se&nbsp;při vyslovení určitých hlásek, písmen a&nbsp;slov, ten jazyk volně položený v&nbsp;otevřené hubě… přes to&nbsp;jsem se&nbsp;nedokázal přenést.</span></p>
          <p class="chunk" data-nb-ref-number="162" data-nb-words="106" data-nb-chars="674"><span class="idea" data-nb-ref-number="162" id="idea162" data-nb-words="106" data-nb-chars="674">Nějak člověk narazí, když těch „cizinců“ je&nbsp;hodně, narazí na&nbsp;svou náhle probuzenou etnicitu, příslušnost. Je&nbsp;to&nbsp;neblahé, tahle rovina fungování je&nbsp;záludně ukrytá za&nbsp;myslí a&nbsp;je zneužitelná, a&nbsp;tedy zne­užívaná všemi vládami světa&nbsp;– pojednou nevidíš lidi, ale jen pytle masa. Dýchají tvůj vzduch, žerou a&nbsp;pijí z&nbsp;plodů tvé země… Teritoriální chování živočichů. Dobře rozumím té&nbsp;strašidelné pravdě, že&nbsp;ve&nbsp;válkách jsou proti sobě dvě skupiny lidí, zpravidla hovořící odlišným jazykem, ale přibližně stejně žijící své civilní životy, a&nbsp;zde, ejhle… kmenový impulz vyšle signál a&nbsp;od toho okamžiku je&nbsp;řezání hlav ta&nbsp;nejsprávnější, nejprospěšnější činnost… Jdu pryč z&nbsp;těch míst V&nbsp;Jámě.</span></p>
        </section>
        <section>
          <p class="chunk" data-nb-ref-number="163" data-nb-words="120" data-nb-chars="780"><span class="idea" data-nb-ref-number="163" id="idea163" data-nb-words="120" data-nb-chars="780">Pasáž U&nbsp;Nováků je&nbsp;příjemná, široká nora. Prodejna luxusního nábytku nebrání průchodu světla z&nbsp;ulice. Noříš se&nbsp;hloub do&nbsp;nitra domu a&nbsp;je ti&nbsp;dobře. Kdysi zde bývala v&nbsp;prvním patře šachová a&nbsp;karetní herna, příjemné prostředí plné výklenků a&nbsp;zálivů okolo hráčských stolků, lavice u&nbsp;stěn, čalouněné červenou kůží. Taková šumivá, zakouřená, pokojně soustředěná atmosféra. Chodíval jsem v&nbsp;tato místa očumovat s&nbsp;kamarády, když jsme jako mladíci vyjížděli do&nbsp;centra „poznat“ Prahu. Mariášníci byli o&nbsp;něco hlučnější než šachisté, ale vše si&nbsp;umělo „sednout“ a&nbsp;„nic nebylo proti ničemu“. Vzpomínám… Nyní je&nbsp;blikající střevo automatů a&nbsp;herních robotů spirálovitě zavinuté do&nbsp;temných, zešeřelých suterénů. V&nbsp;pustém sklepení, na&nbsp;dně&nbsp;– je&nbsp;pod poblikávající žárovkou výdejní okénko na&nbsp;drobné mince.</span></p>
          <p class="chunk" data-nb-ref-number="164" data-nb-words="269" data-nb-chars="1713"><span class="idea" data-nb-ref-number="164" id="idea164" data-nb-words="269" data-nb-chars="1713">U&nbsp;„Šamšuly“ je&nbsp;obvyklá sestava, poznávám různé ty&nbsp;odvěké pražské tváře. Mávneme na&nbsp;sebe, pokýveme hlavou s&nbsp;Ferdinandem, majitelem toho pomalu už&nbsp;věčného podniku. Jeho brýlatá tvář snad dvacet let se&nbsp;míhá za&nbsp;barovým pultem, pořád v&nbsp;pohybu, cosi kutí a&nbsp;obsluhuje hosty, má&nbsp;u&nbsp;toho ještě malé knihkupectví. Léta měřená panáky hruškovice a&nbsp;calvadosu. Nezničitelný, po&nbsp;práci, když zavře, chodí do&nbsp;spřátelených podniků… většinou má&nbsp;s&nbsp;sebou jednu nebo dvě opice. Má&nbsp;neochvějný talent sbalit někde nějaké dvě unuděné vychcané potvory, takové ty&nbsp;stárnoucí čičolíny s&nbsp;primitivním, věcným výrazem ve&nbsp;tváři a&nbsp;žraločíma, nehybnýma očima. Seděj celej večer jak sochy, v&nbsp;sobě seděj jak zvířata, Ferdinand do&nbsp;nich hučí opilé lamentace a&nbsp;lichotky, nějakým „nešťastným“ způsobem je&nbsp;balí, takovou jakoby chudáčkovsky úpornou snahou, úplně opilý se&nbsp;dožaduje svatého grálu&nbsp;– jejich zatuchlé hrobky. Je&nbsp;to&nbsp;v&nbsp;podstatě stejné už&nbsp;desítky let. Nesnesitelné pro oči známých a&nbsp;kolegů. Ale on&nbsp;druhý den jak „čamrda“ vesele leští skleničky na&nbsp;baru, usmívá se&nbsp;a&nbsp;vypráví, že&nbsp;každý den začíná panákem olivového oleje a&nbsp;šťávy z&nbsp;celého citronu… Když jsem uviděl jeho matku (starého zjizveného korzára) a&nbsp;dostalo se&nbsp;mi&nbsp;povšechné informace o&nbsp;jejím osobním profilu a&nbsp;životním osudu (různí otcové dětí, kontakt na&nbsp;zpravodajské služby, rodinné vazby atd.)&nbsp;– když jsem si&nbsp;prohlédl jeho mutru a&nbsp;zadíval se&nbsp;na&nbsp;její děti, různé ty&nbsp;„inteligentní dobráčky“, musel jsem uznat, že&nbsp;se&nbsp;dívám na&nbsp;dravce. Starou vychytralou potvoru s&nbsp;pestrým životním osudem. Vila na&nbsp;„Královských“ Vinohradech, vila u&nbsp;jezera Lago di&nbsp;Garda&nbsp;– všechny ty&nbsp;„staré měšťanské rodiny“ mají specifický osud a&nbsp;životy některých jejich členů jsou podivuhodně spjaty s&nbsp;našimi novodobými dějinami.</span></p>
        </section>
        <section>
          <p class="chunk" data-nb-ref-number="165" data-nb-words="27" data-nb-chars="175"><span class="idea" data-nb-ref-number="165" id="idea165" data-nb-words="27" data-nb-chars="175">Jdu pasáží. Tady někde bývala Vývěsní služba, inzeráty v&nbsp;rozsvícených výlohách. Člověk mohl zaplatit poplatek a&nbsp;už druhý den se&nbsp;objevila příslušná kartička na&nbsp;tabuli za&nbsp;sklem.</span></p>
          <p class="chunk" data-nb-ref-number="166" data-nb-words="42" data-nb-chars="273"><span class="idea" data-nb-ref-number="166" id="idea166" data-nb-words="42" data-nb-chars="273">Po&nbsp;pár schodech vstupuju do&nbsp;pasáže Lucerna. Je&nbsp;to&nbsp;tady veliká hala, prostor rozléhající se&nbsp;hovory lidí, klapot podpatků, ňadra pod tenkou látkou se&nbsp;natřásají v&nbsp;blaženém rozsahu pružnosti mladých tkání. Je&nbsp;to&nbsp;zde takový trychtýř nasávající proudy lidí z&nbsp;Václavského náměstí.</span></p>
          <p class="chunk" data-nb-ref-number="167" data-nb-words="59" data-nb-chars="351"><span class="idea" data-nb-ref-number="167" id="idea167" data-nb-words="59" data-nb-chars="351">Před lety tady býval rozsáhlý automat, veliký bufet. Teď je&nbsp;to&nbsp;rozdrobené do&nbsp;různých obchůdků s&nbsp;píčovinami „dárkové předměty, mýdla a&nbsp;keramika“. Potom&nbsp;– je&nbsp;tu&nbsp;trafika, prodejna s&nbsp;vínem, perské koberce Jazairi a&nbsp;prodejna s&nbsp;parukami, s&nbsp;„tupé“, tu&nbsp;má&nbsp;nějaká Ruska, během dvaceti let, co&nbsp;tady ten obchod je, jsem v&nbsp;něm neviděl zákazníka. Pračka na&nbsp;prachy.</span></p>
          <p class="chunk" data-nb-ref-number="168" data-nb-words="26" data-nb-chars="139"><span class="idea" data-nb-ref-number="168" id="idea168" data-nb-words="26" data-nb-chars="139">Koukám, že&nbsp;Jazairi se&nbsp;odstěhoval a&nbsp;jsou tu&nbsp;teď nějací Číňané se&nbsp;svojí restaurací… mají prázdno, a&nbsp;tváří se, že&nbsp;jim to&nbsp;vůbec nevadí. Tak jo.</span></p>
        </section>
        <section>
          <p class="chunk" data-nb-ref-number="169" data-nb-words="30" data-nb-chars="174"><span class="idea" data-nb-ref-number="169" id="idea169" data-nb-words="30" data-nb-chars="174">V&nbsp;Kávovarně vidím sedět za&nbsp;sklem, za&nbsp;výlohou u&nbsp;velkého stolu několik věčných duší. Jsou to&nbsp;známé tváře, Ivan, dědek Macharajda, Slavoj R. a&nbsp;pár dalších, které znám od&nbsp;vidění.</span></p>
          <p class="chunk" data-nb-ref-number="170" data-nb-words="23" data-nb-chars="147"><span class="idea" data-nb-ref-number="170" id="idea170" data-nb-words="23" data-nb-chars="147">S&nbsp;Ivanem na&nbsp;sebe potichu kýváme a&nbsp;s&nbsp;pochopením pro patologii všedního dne na&nbsp;sebe zdušeně, jako ústavní chovanci, zahýkáme… tichý smích zasvěcenců.</span></p>
          <p class="chunk" data-nb-ref-number="171" data-nb-words="34" data-nb-chars="217"><span class="idea" data-nb-ref-number="171" id="idea171" data-nb-words="34" data-nb-chars="217">Starý elegán Macharajda ukáže v&nbsp;bezzubém úsměvu poslední tesák a&nbsp;v&nbsp;pozdravu mi&nbsp;pošle mokrý drobeček přímo mezi oči. Kobra, která zná celou Prahu, celý život mezi ženskými, umělci a&nbsp;filmaři, kronika odcházejícího času.</span></p>
          <p class="chunk" data-nb-ref-number="172" data-nb-words="59" data-nb-chars="369"><span class="idea" data-nb-ref-number="172" id="idea172" data-nb-words="59" data-nb-chars="369">Mazlavým, žensky měkkým hlasem mě&nbsp;zdraví ryšavý grafik Slavoj R. Potichu stále cosi ševelí do&nbsp;ucha svému známému, snědému obchodníku (překupníku) s&nbsp;obrazy a&nbsp;starými fotografiemi. Znám toho snědého starého „Jugoše“, který si&nbsp;barví načerno své šedivé řídké vlasy, chodí věčně v&nbsp;bílém lázeňském obleku, na&nbsp;rukou těžké prsteny a&nbsp;z&nbsp;úst mu&nbsp;při hektické řeči čiší morový puch.</span></p>
          <p class="chunk" data-nb-ref-number="173" data-nb-words="123" data-nb-chars="755"><span class="idea" data-nb-ref-number="173" id="idea173" data-nb-words="123" data-nb-chars="755">Vedle breptá nahlas, aby byl slyšet u&nbsp;vedlejších stolků, jeden pomenší blonďatý chlapík (má velkou karabinku s&nbsp;klíči viset na&nbsp;skautském opasku), zřetelně artikuluje zvýšeným hlasem: „Mám strženou předkožku, přetáhnu ji&nbsp;přes žalud až&nbsp;ke&nbsp;kořeni… předkožka… stržená…“ Nemůže se&nbsp;nějak osvobodit z&nbsp;toho názvosloví, po&nbsp;očku zírá na&nbsp;slečny, ty&nbsp;se&nbsp;volně baví a&nbsp;nijak nereagují, chudák&nbsp;– nepřijde si&nbsp;na&nbsp;své, neuvidí jejich ruměnec, asi jsou to&nbsp;cizinky. A&nbsp;přitom se&nbsp;ví, že&nbsp;ač&nbsp;má&nbsp;ženu&nbsp;– tak je&nbsp;přihřátý. Živí se&nbsp;jako masér u&nbsp;menších fotbalových klubů. Klukům naklepe nohy, lejtka, hýžďové svaly&nbsp;– kolikrát (jednou se&nbsp;s&nbsp;podivným smíchem svěřil), kolikrát, když mu&nbsp;tak kloužou ruce, když roztírá kafrovou emulzi po&nbsp;těch chlupatých zadcích, mu&nbsp;zajedou prsty do&nbsp;hnědýho…</span></p>
          <p class="chunk" data-nb-ref-number="174" data-nb-words="26" data-nb-chars="138"><span class="idea" data-nb-ref-number="174" id="idea174" data-nb-words="26" data-nb-chars="138">Všichni se&nbsp;ho&nbsp;lehce štítíme. Ví&nbsp;se&nbsp;o&nbsp;něm, že&nbsp;má&nbsp;podivné kontakty na&nbsp;pražský magistrát, taky zná každou filcku, co&nbsp;se&nbsp;kde v&nbsp;médiích šustne.</span></p>
          <p class="chunk" data-nb-ref-number="175" data-nb-words="79" data-nb-chars="426"><span class="idea" data-nb-ref-number="175" id="idea175" data-nb-words="79" data-nb-chars="426">Jednou vyprávěl, že&nbsp;byl v&nbsp;druhé půlce osmdesátých let ve&nbsp;Vídni. Že&nbsp;byl u&nbsp;někoho na&nbsp;návštěvě a&nbsp;že šli k&nbsp;sousedům a&nbsp;tam přišel Karel Kryl&nbsp;– a&nbsp;hrál nějakou svoji píseň. Masér mu&nbsp;lichotivým hlasem povídá: „Pane, tuhle píseň mám ze&nbsp;všech vašich skladeb nejraději.“ Kryl si&nbsp;ho&nbsp;prohlédl a&nbsp;odvětil, že&nbsp;tuhle píseň nemohl nikdy dřív slyšet, protože ji&nbsp;složil před pár dny… Řekl mu&nbsp;tehdy Kryl, ať&nbsp;odejde a&nbsp;nikdy už&nbsp;do&nbsp;toho bytu nechodí.</span></p>
          <p class="chunk" data-nb-ref-number="176" data-nb-words="22" data-nb-chars="129"><span class="idea" data-nb-ref-number="176" id="idea176" data-nb-words="22" data-nb-chars="129">Zvláštní, říkám si, do&nbsp;Vídně v&nbsp;druhý půlce osmdesátých… podivné. Chtěl se&nbsp;pochlubit Krylem, a&nbsp;nakonec z&nbsp;něj vylezlo, že&nbsp;je&nbsp;děvka.</span></p>
          <p class="chunk" data-nb-ref-number="177" data-nb-words="369" data-nb-chars="2180"><span class="idea" data-nb-ref-number="177" id="idea177" data-nb-words="369" data-nb-chars="2180">Teď zrovna vypráví, že&nbsp;zná toho miliardáře, co&nbsp;píše písničky a&nbsp;má, nebo měl, sázkovou firmu. „Horáček… to&nbsp;je&nbsp;dobrej chlap.“ Opravoval mu&nbsp;snad koupelnu nebo sázel zahradu, něco mu&nbsp;kutil na&nbsp;baráku… Při vyslovení toho jména prudce zareagoval další u&nbsp;stolu gerontů… Bývalý redaktor snad z&nbsp;Lidové demokracie nebo ze&nbsp;Svobodného slova, oči za&nbsp;obroučkami brýlí se&nbsp;mu&nbsp;stáhly do&nbsp;černých zlých teček a&nbsp;ostrým hlasem pronesl: „Tak hele, Jardo,“ tak vida, masér se&nbsp;jmenuje Jarda, „tenhle tvůj dobrej chlap Horáček byl černej bookmaker na&nbsp;koníčkách, na&nbsp;dostizích v&nbsp;Chuchli, a&nbsp;to si&nbsp;piš, to&nbsp;mi&nbsp;potvrdili policajti, je&nbsp;to&nbsp;figura z&nbsp;podsvětí a&nbsp;zároveň informátor kriminálky&nbsp;– jinak by&nbsp;ho&nbsp;tam prostě nenechali působit, to&nbsp;už&nbsp;je&nbsp;takový pravidlo… A&nbsp;mám informaci od&nbsp;kolegy z&nbsp;Rudýho práva, že&nbsp;byl tenhle tvůj miliardář Horáček napojenej na&nbsp;pražskou komunistickou nomenklaturu… už&nbsp;prostě z&nbsp;toho titulu, že&nbsp;byl redaktorem Mladýho světa… dělali, respektive byli určeni, aby hráli roli v&nbsp;tý iniciativě Mosty… původně to&nbsp;měl bejt Havel, měl si&nbsp;potřást rukou někde v&nbsp;divadle se&nbsp;Štěpánem, ten se&nbsp;ale z&nbsp;nějakýho, jenom jemu známýho důvodu na&nbsp;to&nbsp;vysral a&nbsp;nesetkal se&nbsp;s&nbsp;ním. Okolo týhle akce se&nbsp;angažoval jistej stařec Evžen Erban, podivná figura z&nbsp;roku osumačtyřicet, a&nbsp;tenhleten Hegenbart… No&nbsp;a&nbsp;z&nbsp;toho sešlo, Havel byl akorát, předtím anebo potom, u&nbsp;toho Erbana doma a&nbsp;stará Erbanová tam dělala nějakou orientálskou tanečnici… No, co&nbsp;to&nbsp;muselo bejt? Fuj! No, a&nbsp;tak byl určenej tenhle Horáček a&nbsp;byl k&nbsp;tomu přibranej tenhleten Kocáb, jako veřejně důvěryhodná figura. A&nbsp;když se&nbsp;jelo na&nbsp;jednání, tak tenhle Horáček byl z&nbsp;toho prvního kontaktu na&nbsp;vládu, na&nbsp;Oskara Krejčího, poradce premiéra Adamce… byl vynechanej, protože jako sázkař z&nbsp;Chuchle, pražská galerka… by&nbsp;to&nbsp;mohl svojí podivnou existencí shodit. Bylo by&nbsp;to&nbsp;prostě napadnutelný a&nbsp;propagandisticky zneužitelný. Však je&nbsp;z&nbsp;toho dodneška ukřivděnej. Tak na&nbsp;to&nbsp;první, utajený jednání, mimochodem ne&nbsp;s&nbsp;Adamcem, ale s&nbsp;někým, kdo měl mandát z&nbsp;Moskvy, jel jenom sám Kocáb. To&nbsp;Horáček někde píše, v&nbsp;nějaký svý knížce, že&nbsp;ho&nbsp;Kocáb vynechal a&nbsp;vzal až&nbsp;k&nbsp;těm následnejm jednáním na&nbsp;vládě. A&nbsp;Kocáb, to&nbsp;je&nbsp;zas jiná kapitola, to&nbsp;je&nbsp;člověk Moskvy. Ale víc se&nbsp;o&nbsp;tom ví&nbsp;prd!“</span></p>
          <p class="chunk" data-nb-ref-number="178" data-nb-words="79" data-nb-chars="467"><span class="idea" data-nb-ref-number="178" id="idea178" data-nb-words="79" data-nb-chars="467">Masér mlčí a&nbsp;nedůvěřivě, nesouhlasně vrtí hlavou. Já&nbsp;si&nbsp;pojednou vzpomínám, že&nbsp;v&nbsp;roce 1988, když jsem byl v&nbsp;Kyjevě, tak v&nbsp;obchodním domě jsem si&nbsp;koupil LP&nbsp;Eva Olmerová a&nbsp;Michael Kocáb&nbsp;– Zahraj i&nbsp;pro mne. Byla zde spousta západních desek, mám z&nbsp;toho obchoďáku LP&nbsp;UB40, Boba Marleyho atd. V&nbsp;kině, v&nbsp;takovém tom ruském kinotěatru, jsem poprvé viděl Formanův Přelet nad kukaččím hnízdem. Byla prohibice a&nbsp;perestrojka, zvířecká aktivita. Doma byl podivný klid a&nbsp;nehybnost.</span></p>
          <p class="chunk" data-nb-ref-number="179" data-nb-words="43" data-nb-chars="260"><span class="idea" data-nb-ref-number="179" id="idea179" data-nb-words="43" data-nb-chars="260">Tlumeným hlasem pokračuje debata šedivých dobráků. „Ale von je&nbsp;dobrej chlap, fakt!“ „Já ti&nbsp;řikám, že&nbsp;je&nbsp;nejmíň ve&nbsp;trojích seznamech, v&nbsp;operativních evidencích, kamaráde. Za&nbsp;nim jsou figury, o&nbsp;kterejch nechtěj nic vědět… a&nbsp;ty ho&nbsp;držej pevně na&nbsp;vodítku. U&nbsp;huby!“</span></p>
          <p class="chunk" data-nb-ref-number="180" data-nb-words="43" data-nb-chars="244"><span class="idea" data-nb-ref-number="180" id="idea180" data-nb-words="43" data-nb-chars="244">Zbytek diskuse už&nbsp;nevnímám, za&nbsp;skleněnou stěnou přešla nohatá dívka s&nbsp;takovým malinkým nosánkem, že&nbsp;jsem měl sto chutí vyběhnout a&nbsp;dát jí&nbsp;na&nbsp;něj pusinku, riskuje křik a&nbsp;pozdvižení… Ale po&nbsp;vzoru všech citlivců nechal jsem to&nbsp;tak a&nbsp;napil se&nbsp;piva.</span></p>
          <p class="chunk" data-nb-ref-number="181" data-nb-words="183" data-nb-chars="1101"><span class="idea" data-nb-ref-number="181" id="idea181" data-nb-words="183" data-nb-chars="1101">Na&nbsp;druhé straně stolu, naproti mně, se&nbsp;probral z&nbsp;alkoholické strnulosti kučeravý starček, známý slovenský fotograf, má&nbsp;divný, starodávný jméno, Peter Skučaj Ahriman. Ožívá mu&nbsp;vrásčitá energická tvář a&nbsp;probouzí se&nbsp;jeho pozornost, asi tak, jako když se&nbsp;na&nbsp;sluníčku po&nbsp;ránu probouzí ještěrka. „Nazdar, rád tě&nbsp;vidím, jak žiješ?“ vítá mě&nbsp;laskavým širokým úsměvem. Trochu znejistím, nikdy jsem s&nbsp;ním nebyl v&nbsp;tak blízkých vztazích. Přátelský úsměv a&nbsp;vějířky okolo očí zůstávají na&nbsp;jeho klukovské tváři příliš dlouho, každému je&nbsp;jasné, že&nbsp;je&nbsp;opilý jak kláda… Už&nbsp;vím, plete si&nbsp;mě&nbsp;s&nbsp;Ríšanem, malířem stejně břichatým, fousatým a&nbsp;plešatým, jako jsem já. „Příteli, ako sa&nbsp;pozdávaš.“ „Dobře, ale já&nbsp;nejsem ten malíř, nejsem Ríša, já&nbsp;vás znám, ale jsem někdo jiný.“ Tohle je&nbsp;na&nbsp;něj moc složité, chápu ho. Stejně rozzářeným úsměvem na&nbsp;mě&nbsp;hledí, chvílemi přivírá oči a&nbsp;trošku, jako když spí, jako slípka, tedy sliepka. Pak oči otevře a&nbsp;opět nadšeně opakuje: „Nazdar, rád tě&nbsp;vidím, priateľu, ako žiješ? Dlho som ťa&nbsp;tu&nbsp;nevidel…“ Vidím, že&nbsp;je&nbsp;vše marno, a&nbsp;tak přijímám identitu malíře a&nbsp;přátelsky na&nbsp;něj halekám pozdrav.</span></p>
          <p class="chunk" data-nb-ref-number="182" data-nb-words="54" data-nb-chars="374"><span class="idea" data-nb-ref-number="182" id="idea182" data-nb-words="54" data-nb-chars="374">Mladičká servírka přinesla (jako úhledná novicka) k&nbsp;vedlejšímu stolu, ke&nbsp;starším dívkám (pod třicet jsou všechny pro mne „dívky“) položila na&nbsp;kamennou desku vysoké sklenice s&nbsp;čokoládou a&nbsp;napěněným horkým mlíčkem. Micinky ihned počaly lízat dlouhé lžičky svými růžovými jazýčky, důkladně sály tlustými brčky, přímo brky sály tu&nbsp;slastnou sedlinu u&nbsp;dna. Soustečka, polknutíčka.</span></p>
          <p class="chunk" data-nb-ref-number="183" data-nb-words="21" data-nb-chars="164"><span class="idea" data-nb-ref-number="183" id="idea183" data-nb-words="21" data-nb-chars="164">Bože, snad nezačínám dědkovatět. Jsem spolehlivě v&nbsp;této stolní společnosti nejmladší. Což ovšem, když okolo sedí převážně sedmdesátníci, působí nepříliš povzbudivě.</span></p>
          <p class="chunk" data-nb-ref-number="184" data-nb-words="73" data-nb-chars="476"><span class="idea" data-nb-ref-number="184" id="idea184" data-nb-words="73" data-nb-chars="476">Nějakým samčím instinktem probudil se&nbsp;jurodivý, kučeravý Ahriman a&nbsp;hned (maje v&nbsp;zorném poli mne a&nbsp;dívky sající brčky čoko), okamžitě, vyskočiv jak plivník z&nbsp;opileckého vytuhnutí, počal se&nbsp;hlasitě svěřovat, nikoliv mně, ale tomu Ríšákovi, malíři, který zřejmě, chodím sem zřídka, stal se&nbsp;jeho blábolivým, koktavým pobratimem z&nbsp;mokré čtvrti a&nbsp;adoptivním synem zároveň. Počal kokrhat: „Kolego, podívej, já&nbsp;musím mít ve&nbsp;svém věku ještě ženu, víš. Musím mrdat! Rozumíš, rád mrdám!“</span></p>
          <p class="chunk" data-nb-ref-number="185" data-nb-words="363" data-nb-chars="2105"><span class="idea" data-nb-ref-number="185" id="idea185" data-nb-words="363" data-nb-chars="2105">Nešlo ho&nbsp;nijak rozumně utišit, a&nbsp;tak jsem dělal, že&nbsp;hovor je&nbsp;urče­ný někomu jinému, a&nbsp;dal jsem se&nbsp;do&nbsp;řeči s&nbsp;tiše, mazlavě hovořícím Slavojem R. Rezavé vousy mu&nbsp;trčely z&nbsp;neoholených tváří, chudák&nbsp;– má&nbsp;něco se&nbsp;slinivkou, je&nbsp;hubený jak lunt, nesmí alkohol, a&nbsp;tak srká patero kapučín a&nbsp;sladí si&nbsp;cukerínem. Vypráví mi&nbsp;celou složitou historii zednářských spolků, nic nudnějšího jsem do&nbsp;té&nbsp;doby neslyšel… nenávidí astronoma Jirkala, že&nbsp;ho&nbsp;prý v&nbsp;mládí osahával (to je&nbsp;divné, tohle slyším prvně), sám mám Jirkala velice rád a&nbsp;jeho knížky o&nbsp;vesmíru mi&nbsp;v&nbsp;dětství pomohly přežít nejednu krizi, kdy jsem málem ztrácel chuť žít. Nesouhlasně vrtím hlavou, ale Slavoj R. dál vede svou, má&nbsp;rád zednáře a&nbsp;nesnáší katolíky… Tohle mě&nbsp;nezajímá, tohle je&nbsp;jeho boj. Cítím ale, jak mi&nbsp;něco požírá energii, když mu&nbsp;naslouchám, tomu tichému, kničivému monologu. Kdosi mě&nbsp;před ním varoval, že&nbsp;je&nbsp;to&nbsp;upír… tehdy jsem to&nbsp;přešel smíchem, ale poslední léta to&nbsp;začínám cítit, kdykoli odcházím od&nbsp;rozhovoru s&nbsp;ním, mám obrovský deficit v&nbsp;energii, několik dní mi&nbsp;trvá, než dosáhnu normálního stavu. Takových lidí znám víc, ale Slavoj R. vede. Cucač. Ivan mi&nbsp;kdysi vyprávěl, že&nbsp;mu&nbsp;v&nbsp;jednom děsivém snu nějaká veliká ryšavá kočka opakovaně útočila na&nbsp;prdel… Všechno to&nbsp;jsou subjektivní pocity, ale jdou z&nbsp;hloubky, a&nbsp;to pro mne znamená větší realitu, než je&nbsp;celá tahle&nbsp;– současnost. Identifikovali jsme s&nbsp;Ivanem, že&nbsp;Slavoj R. je&nbsp;bytost z&nbsp;rozhraní, jistým diskrétním způsobem již mrtvý, ale neví o&nbsp;tom. Je&nbsp;to&nbsp;bledá příšera z&nbsp;tíživých snů a&nbsp;jeho pihovatý obličej, jeho vyceněná ústa plná křivých, řídkých zubů jsou plná rudé krve. (Jednou jsem ho&nbsp;načapal, jak sám dopoledne labužnicky pojídá v&nbsp;jednom lahůdkářství v&nbsp;pasáži U&nbsp;Nováků, láskyplně polykal krvavý studený rostbíf, tenké plátky jen tak, bez chleba. Nebyl rád, když jsem ho&nbsp;plácl přes rameno. Ten první výraz obličeje, než ho&nbsp;stačil bleskurychle skrýt, nebylo to&nbsp;nic pěkného.)… Od&nbsp;těch dob si&nbsp;ho&nbsp;držím dál od&nbsp;těla. A&nbsp;on se&nbsp;přitom tak líbezně, mazlavě usmívá a&nbsp;vypadá to, nechci mu&nbsp;křivdit, ale snad mu&nbsp;jde o&nbsp;to, aby dotyčný „objekt“ vydržel delší dobu, aby „jemu“ vydržel a&nbsp;on mohl sát.</span></p>
          <p class="chunk" data-nb-ref-number="186" data-nb-words="136" data-nb-chars="803"><span class="idea" data-nb-ref-number="186" id="idea186" data-nb-words="136" data-nb-chars="803">Vracím pozornost k&nbsp;opilému Ahrimanovi, ten okamžitě registruje pohled a&nbsp;přilévá oleje do&nbsp;ohně vzpurné, stařecké erotiky, pronáší prohlášení pro nejméně polovinu stolů okolo: „Koupil jsem si&nbsp;kurvu, víš? Povídám jí, umej se, lásko. Ona mi&nbsp;řiká, ty&nbsp;se&nbsp;umej… taková to&nbsp;byla tlustá cigánka. Prisám bohu, příteli zlatý.“ Naklání po&nbsp;balkánském způsobu hlavu, klade si&nbsp;ruku na&nbsp;srdce a&nbsp;dívá se&nbsp;mi&nbsp;chvilku do&nbsp;očí, chvíli je&nbsp;ticho, nadechne se&nbsp;a&nbsp;zahuláká do&nbsp;auditoria: „Tak som ju&nbsp;prcal, ohnul som ju&nbsp;cez kreslo, a&nbsp;tej svini tak smrdela prdel!… To&nbsp;bolo niečo hrozného! Prcám ju…“ napil se&nbsp;a&nbsp;všichni doufáme, že&nbsp;skončil, ale kdepak, zacvakal ohryzkem jak veverka, chvíli mžoural, pak se&nbsp;rozvzpomněl, vztyčil se&nbsp;a: „…a tá&nbsp;sviňa mala riť špinavú a&nbsp;nevytretú, a&nbsp;tak jej,“ to&nbsp;už&nbsp;huláká na&nbsp;celý podnik, „…smrdela prdel!“</span></p>
          <p class="chunk" data-nb-ref-number="187" data-nb-words="35" data-nb-chars="212"><span class="idea" data-nb-ref-number="187" id="idea187" data-nb-words="35" data-nb-chars="212">Všichni děláme, že&nbsp;se&nbsp;nic neděje, jeho krákání mizí v&nbsp;hluku hovorů. Dívám se&nbsp;po&nbsp;děvčatech, ty&nbsp;se&nbsp;elegantně, jak laně posazeny nevzrušeně baví, usmívají se&nbsp;a&nbsp;prohlíží si&nbsp;navzájem nějaké fotky uložené v&nbsp;telefonech.</span></p>
        </section>
        <section>
          <p class="chunk" data-nb-ref-number="188" data-nb-words="46" data-nb-chars="259"><span class="idea" data-nb-ref-number="188" id="idea188" data-nb-words="46" data-nb-chars="259">Díváme se&nbsp;po&nbsp;sobě s&nbsp;Ivanem a&nbsp;smutně (ale s&nbsp;úsměvem) pokyvujem hlavou. Dědkové prostě dneska zlobí. Mají splávek a&nbsp;v&nbsp;hlavě nacamráno, museli začít kalit už&nbsp;od&nbsp;rána. Chodí po&nbsp;městě, putují po&nbsp;spřátelených hospodách a&nbsp;teď večer už&nbsp;s&nbsp;nimi pomalu není rozumná řeč.</span></p>
          <p class="chunk" data-nb-ref-number="189" data-nb-words="62" data-nb-chars="340"><span class="idea" data-nb-ref-number="189" id="idea189" data-nb-words="62" data-nb-chars="340">Jediný decentní Macharajda se&nbsp;drží, popíjí jeden koňak třeba hodinu (to se&nbsp;na&nbsp;něj ještě nechá pozvat), je&nbsp;to&nbsp;přeci jenom důchodce, jinak cucá pívo a&nbsp;to mu&nbsp;taky vydrží na&nbsp;půl dne. Je&nbsp;z&nbsp;téhle party asi nejstarší, ale oči, hluboké hnědé oči, kterými obluzoval ženský půl století, ty&nbsp;má&nbsp;ještě mladé a&nbsp;pořád ho&nbsp;něco na&nbsp;tomhle světě ještě zajímá.</span></p>
          <p class="chunk" data-nb-ref-number="190" data-nb-words="449" data-nb-chars="2807"><span class="idea" data-nb-ref-number="190" id="idea190" data-nb-words="449" data-nb-chars="2807">Přisedám si&nbsp;mezi něj a&nbsp;Ivana, Macharajda hned ožívá: „Mluvil jsem tu&nbsp;včera s&nbsp;tim historikem, jak dělá v&nbsp;televizi a&nbsp;v&nbsp;rádiu ty&nbsp;pořady o&nbsp;protektorátu a&nbsp;gestapu, ten lovec nacistů, víte, kterej?“ Kývu hlavou: „Jo, takovej pomenší, ale širokej&nbsp;– mluví vzrušeně jako věčnej kluk. Snad Motl, ne?“ „No to&nbsp;bude von, jasně. Už&nbsp;taky zešednul, bejvával černovlasej… Ten mi&nbsp;říkal: Pane, tenhle palác, tahle Lucerna, to&nbsp;je&nbsp;temnej dům. Ten pamatuje věcí. Tady bejvávalo gestapo, mělo tady krycí firmu Glass werke, velkoobchod skleněným zbožím a&nbsp;ostatním uměleckořemeslným artiklem. Glawa! Pane, tohle jméno znamenalo pro českej odboj za&nbsp;války pohromu. Tady byla konspirační přepážka, sem nosili agenti gestapa zprávy, tady byli úkolovaný falešný&nbsp;– nebo skutečný, ale převerbovaný, obrácený parašutisti, radisti… Tady se&nbsp;budovaly celý sítě gestapáckejch informátorů, kolikrát ty&nbsp;lidi mysleli, že&nbsp;pracujou pro odboj, a&nbsp;přitom vyživovali nějakýho německýho špicla. Lidi nechali u&nbsp;sebe přespat parašutistu z&nbsp;Anglie nebo z&nbsp;Ruska, nějakýho partyzána, dali mu&nbsp;jídlo, šaty, on&nbsp;druhej den poděkoval, odešel a&nbsp;večer už&nbsp;přijelo gestapo a&nbsp;po něm nabídka spolupráce, a&nbsp;když ne, tak zostřenej výslech, pak stannej soud a&nbsp;poprava, nebo koncentrák…“ Děda se&nbsp;napil. Povídám: „Já vím, to&nbsp;je&nbsp;přeci případ tý&nbsp;Anny Letenský, její muž, lékař, ošetřil někoho v&nbsp;souvislosti z&nbsp;heydrichiádou, s&nbsp;tím atentátem na&nbsp;zastupujícího říšskýho protektora, ať&nbsp;mi&nbsp;kurva nikdo netvrdí, že&nbsp;tohle bylo vlastně zbavení Heydricha výkonný moci a&nbsp;hlavně kontroly nad celou Říší, protože byl do&nbsp;té&nbsp;doby vedoucím úřadu RSHA, což byla centrála všech nacistickejch bezpečnostních složek, snad kromě Abwehru, ten se&nbsp;tam ale ke&nbsp;konci války taky nakonec dostal. Ten Heydrich byl prostě příliš mocnej a&nbsp;nebezpečnej pro tu&nbsp;skupinu pohlavárů nad ním. Hitler, Himmler, Bormann, snad ještě Göring a&nbsp;Goebbels… Měl všechny informace, který produkoval ten mamutí aparát, a&nbsp;to se&nbsp;neodpouští. Na&nbsp;takovým místě je&nbsp;nutná rotace kádrů. Stačilo, aby takovej člověk získal na&nbsp;svoji stranu pár klíčovejch lidí z&nbsp;armády, ze&nbsp;státní správy… a&nbsp;mohl by&nbsp;kdykoli udělat převrat, dohodnout se&nbsp;s&nbsp;Amerikou nebo s&nbsp;Anglií. Cokoliv. Příliš velký riziko pro vládnoucí kliku… No, a&nbsp;ta Anna Letenská měla bejt zatčená spolu se&nbsp;svým manželem. Jeho už&nbsp;měli v&nbsp;cele na&nbsp;Pečkárně, a&nbsp;ji, protože hrála jednu z&nbsp;důležitejch rolí ve&nbsp;filmu, kterej produkoval Miloš Havel, majitel Barrandova, a&nbsp;kterej by&nbsp;musel vlastně z&nbsp;důvodu jejího zatčení zastavit nebo přetočit celej film, tak dokázal&nbsp;– přes svoje kontakty na&nbsp;gestapu… že&nbsp;Anna Letenská mohla dotočit ty&nbsp;zbývající záběry… Každý den před anebo po&nbsp;natáčení jezdila do&nbsp;vězení za&nbsp;svým mužem, vozila mu&nbsp;čistý prádlo a&nbsp;balíčky. A&nbsp;když dotočila tu&nbsp;komediální, veselou roli, když padla poslední klapka, odjela do&nbsp;Pečkárny a&nbsp;už si&nbsp;ji&nbsp;tam nechali. Potom koncentrák a&nbsp;smrt.</span></p>
          <p class="chunk" data-nb-ref-number="191" data-nb-words="61" data-nb-chars="384"><span class="idea" data-nb-ref-number="191" id="idea191" data-nb-words="61" data-nb-chars="384">Moc se&nbsp;o&nbsp;tom dneska nemluví, o&nbsp;těch věcech z&nbsp;války, znám dost lidí, který se&nbsp;namočili za&nbsp;protektorátu, měli prokázanou účast, nebo dokonce spolupráci s&nbsp;gestapem, a&nbsp;ty hned po&nbsp;válce použila Státní bezpečnost, respektive ještě dřív, hned po&nbsp;osvobození tady šmejdili Rusové a&nbsp;ty hned převerbovali a&nbsp;použili pro další hru. Jenom pár těch nejkřiklavějších bylo odsouzených a&nbsp;potrestaných.“</span></p>
          <p class="chunk" data-nb-ref-number="192" data-nb-words="53" data-nb-chars="316"><span class="idea" data-nb-ref-number="192" id="idea192" data-nb-words="53" data-nb-chars="316">Macharajda cení zub a&nbsp;posílá žmoleček přes stůl. „Jo, pane, Lucerna je&nbsp;temný místo,“ zamyslel se&nbsp;a&nbsp;zašťoural si&nbsp;ukazovákem v&nbsp;uchu. Prostudoval vědecky a&nbsp;objektivně nález a&nbsp;utřel výsledek bádání do&nbsp;kapesníku (je vidět, že&nbsp;má&nbsp;vychování, já&nbsp;otírám žlutý maz do&nbsp;kalhot, do&nbsp;bundy, do&nbsp;vlasů, prostě&nbsp;– jedním slovem prase).</span></p>
          <p class="chunk" data-nb-ref-number="193" data-nb-words="240" data-nb-chars="1365"><span class="idea" data-nb-ref-number="193" id="idea193" data-nb-words="240" data-nb-chars="1365">Tu&nbsp;se&nbsp;mu&nbsp;zjasní zrak: „Znal jsem jednu, taková to&nbsp;byla referentka, dřív modelka&nbsp;– fotila do&nbsp;magazínů a&nbsp;tak, taky předváděla šaty… potom pracovala v&nbsp;ňákým tom podniku zahraničního obchodu, uměla řeči&nbsp;– chytrá baba, no. Jo&nbsp;a&nbsp;tahle Helena, se&nbsp;jmenovala, byla starší tenkrát snad o&nbsp;patnáct dvacet let, já&nbsp;byl zajíc, ale řikám&nbsp;– ženská&nbsp;– formát! Tak mi&nbsp;povídala, že&nbsp;jako mladá dělala za&nbsp;okupace tanečnici v&nbsp;Lucerna baru. A&nbsp;to bylo teda něco… kokain… morfium, všechno jsi mohl koupit od&nbsp;portýra nebo od&nbsp;šatnářky. Herečky, německý oficíři, samý šajby, do&nbsp;toho různý ředitelé, no&nbsp;tak tahle sebranka, ta&nbsp;je&nbsp;věčná, to&nbsp;jsou takový kurvy, ty&nbsp;obrátíš naruby jak rukavici a&nbsp;jedou dál… použitelný, na&nbsp;prodej, k&nbsp;pronajmutí… No&nbsp;to&nbsp;víš, neměla to&nbsp;jednoduchý, chodila s&nbsp;nějakým, říkal, že&nbsp;je&nbsp;úředník, pak pochopila&nbsp;– podle toho, jak se&nbsp;k&nbsp;němu podlézavě chovali některý machři, že&nbsp;je&nbsp;od&nbsp;gestapa… Asi ji&nbsp;to&nbsp;zachránilo před totálním nasazením a&nbsp;taky nemusela dělat šlápotu jinejm… měla ho&nbsp;vlastně ráda, byl na&nbsp;ni&nbsp;hodnej, slušnej… to&nbsp;víš, ženská, ty&nbsp;žijou úplně v&nbsp;jiným světě. Maj takovou svoji pohádku, chudinky, když jsou mladý, tak by&nbsp;je&nbsp;každej chtěl, a&nbsp;potom po&nbsp;nich nikdo ani nevzdechne. Jo&nbsp;tahle ale měla břink! Ta&nbsp;byla pěkná i&nbsp;ve čtyřiceti, to&nbsp;už&nbsp;musí bejt, pane, duše, to&nbsp;už&nbsp;musí mít tady!“ (Ťuká si&nbsp;někam mezi pravým uchem a&nbsp;pravým, tázavě na&nbsp;mě&nbsp;otočeným, hlubokým koňským okem.)</span></p>
          <p class="chunk" data-nb-ref-number="194" data-nb-words="104" data-nb-chars="668"><span class="idea" data-nb-ref-number="194" id="idea194" data-nb-words="104" data-nb-chars="668">Hlavou mi&nbsp;putují informace vyčtené z&nbsp;knih, ze&nbsp;vzpomínek starých odbojářů. Lucerna bar! Gestapo! někde v&nbsp;mysli mám tahle dvě slova spojená do&nbsp;jednoho útvaru… už&nbsp;to&nbsp;mám!… Veselý, napudrovaný krasavec s&nbsp;tučným krkem, inteligentní tmavé oči, miláček žen Hugo Haas zde naposledy kráčel přes parket&nbsp;– v&nbsp;dubnu 1939 prchá před nacisty. Ljuba Hermanová, pod kožichem nahá, jen v&nbsp;lodičkách, odběhla z&nbsp;erotického večírku, došel jim kokain, a&nbsp;tak ho&nbsp;shání v&nbsp;Jaltě, ve&nbsp;Zlaté huse a&nbsp;v&nbsp;Lucerna baru. Nápoje roznáší ošklivý, křivohubý číšník, brilantinou naleštěné, utažené havraní vlasy, Josef Böhm, už&nbsp;tehdy konfident, později kádrový člen gestapa, osobně vyslýchající Julia Fučíka.</span></p>
          <p class="chunk" data-nb-ref-number="195" data-nb-words="182" data-nb-chars="1180"><span class="idea" data-nb-ref-number="195" id="idea195" data-nb-words="182" data-nb-chars="1180">Na&nbsp;parketu vytáčí piruety vyčouhlý, nohatý dlouhán s&nbsp;velkou žabí hubou, je&nbsp;to&nbsp;student jihlavské střední školy, jinak ale profesionální tanečník a&nbsp;gigolo, jindy též pasák Antonín Prchal. (Krycí jméno z&nbsp;falešné odbojové skupiny zní Ivan Gariš&nbsp;– po&nbsp;válce Rudé gardy, ZOB II&nbsp;– agentura KSČ v&nbsp;jiných parlamentních stranách… potom měl na&nbsp;starosti akci Světlana, proti českým sedlákům, byl v&nbsp;přízni s&nbsp;prezidentem republiky Klementem Gottwaldem, v&nbsp;padesátých letech pojednou raketový nástup na&nbsp;pozici náměstka ministra vnitra, má&nbsp;pod sebou celou StB. Je&nbsp;to&nbsp;doba Slánského odsouzení… Prchal prý osobně řídil zatýkací komando, které šlo pro generálního tajemníka… je&nbsp;to&nbsp;čas čistek a&nbsp;procesů. Člověk ruských poradců na&nbsp;vnitru. Po&nbsp;změně kurzu vyhazov a&nbsp;odsouzení, ale mírné… potom je&nbsp;okresní tajemník strany, další odsouzení v&nbsp;šedesátých letech, opět mírné… potom ředitel Českých cirkusů a&nbsp;varieté a&nbsp;nakonec dlouhá léta vedoucí bezpečnostního odboru v&nbsp;Techno… nebo Strojexportu. Souběžně s&nbsp;tím autor mnoha filmových scénářů, nakonec hraje gangstera, dvoumetrový čahoun&nbsp;– stařec v&nbsp;tmavých brýlích a&nbsp;se samopalem pobíhá a&nbsp;evidentně si&nbsp;to&nbsp;užívá v&nbsp;autorsky napsaném blbém filmu Buldoci a&nbsp;třešně.)</span></p>
        </section>
        <section>
          <p class="chunk" data-nb-ref-number="196" data-nb-words="181" data-nb-chars="1208"><span class="idea" data-nb-ref-number="196" id="idea196" data-nb-words="181" data-nb-chars="1208">Kdo natočí tenhle protektorátní film: Lucerna bar plný krásných hereček, ředitelů a&nbsp;německých uniforem. Oblaka parfémů a&nbsp;cigaretového kouře, hudba zní a&nbsp;zve k&nbsp;tanci… U&nbsp;jednoho stolku sedí štíhlý urostlý muž s&nbsp;dlouhou nordickou lebkou, je&nbsp;v&nbsp;civilu a&nbsp;oblek mu&nbsp;padne jak filmovému herci, je&nbsp;to&nbsp;jeden z&nbsp;hlavních hráčů tohoto představení. V&nbsp;tomhle temném příběhu, kdy město je&nbsp;zahaleno hlubokým sklepním šerem, okna jsou zatemněná proti náletům, lampy a&nbsp;tramvaje mají skla natřená modrou safírovou barvou. Všechno je&nbsp;na&nbsp;příděl, tabačenky, šatenky… a&nbsp;takřka za&nbsp;cokoli může být člověk popraven s&nbsp;celou svojí rodinou… V&nbsp;tomhle válečném filmu, téhle šachové hře, je&nbsp;kriminální komisař, představený referátu pražského gestapa IV&nbsp;2b (parašutisté, partyzáni a&nbsp;ilegální rádiové vysílání), blondýn Willi Leimer&nbsp;– nenápadným králem, který se&nbsp;tváří jako obyčejný pěšec… Popíjí, nohu přes nohu, a&nbsp;pozoruje okolí, vybírá si&nbsp;vhodné ženy, které možná později osloví. Je&nbsp;spokojený, má&nbsp;fungující konfidentskou firmu Albatros (Mikovcova 3, rezident&nbsp;– rusky hovořící Ukrajinec Nestor Holejko, dárcem je&nbsp;obersturmführer Sicherheitsdienstu dr.&nbsp;Walter J. Songerfrei, šéf zvláštní skupiny&nbsp;– sonderkommanda č. 110, Praha 1, Bolzanova 5).</span></p>
          <p class="chunk" data-nb-ref-number="197" data-nb-words="71" data-nb-chars="478"><span class="idea" data-nb-ref-number="197" id="idea197" data-nb-words="71" data-nb-chars="478">Hudba hraje a&nbsp;Leimer pozoruje dým z&nbsp;cigaret, jak se&nbsp;přelévá pod lampami. Další jeho síť, vedená „králem“ konfidentů Jaroslavem Nachtmannem, pracuje na&nbsp;plné obrátky&nbsp;– zatýkání desítek obětavých osob, verbování dalších agentů, rozšiřování sítí po&nbsp;celém protektorátu, jakýkoli paravýsadek riskuje, že&nbsp;padne do&nbsp;hustě upletené smyčky informátorů. Další a&nbsp;další slušní lidé stavěni před soud. Z&nbsp;nich někteří nevydrží, jsou „převráceni“ a&nbsp;musí nosit, denně dodávat další a&nbsp;další oběti.</span></p>
          <p class="chunk" data-nb-ref-number="198" data-nb-words="46" data-nb-chars="285"><span class="idea" data-nb-ref-number="198" id="idea198" data-nb-words="46" data-nb-chars="285">Na&nbsp;konci války se&nbsp;Leimer ukryje spolu se&nbsp;zlatem a&nbsp;vybranými vězni v&nbsp;čele s&nbsp;Vladimírem Krajinou na&nbsp;zámečku Jenerálka v&nbsp;Divoké Šárce. Při osvobození se&nbsp;snaží ustavit zvláštní vládu z&nbsp;prominentních osob odboje, které pečlivě vybral z&nbsp;vězňů, ostatní nechal zlikvidovat jen pár dnů předtím.</span></p>
          <p class="chunk" data-nb-ref-number="199" data-nb-words="36" data-nb-chars="230"><span class="idea" data-nb-ref-number="199" id="idea199" data-nb-words="36" data-nb-chars="230">Vladimír Krajina na&nbsp;tuto formu spolupráce nepřistupuje. Komisař Leimer se&nbsp;tedy vzdává, předává zbraň do&nbsp;rukou Krajiny a&nbsp;prohlašuje se&nbsp;jeho vězněm. Žádá, aby byl předán jednotce sovětské kontrarozvědky SMERŠ, a&nbsp;s&nbsp;ní mizí v&nbsp;neznámu.</span></p>
          <p class="chunk" data-nb-ref-number="200" data-nb-words="107" data-nb-chars="708"><span class="idea" data-nb-ref-number="200" id="idea200" data-nb-words="107" data-nb-chars="708">Až&nbsp;hluboko po&nbsp;válce, v&nbsp;šedesátých letech, když jeden zběhlý člen československé rozvědky vydal své paměti, bylo náhle vidět zdůvodnění tohoto&nbsp;– na&nbsp;gestapáka překvapivého&nbsp;– přání dát se&nbsp;k&nbsp;dispozici Rudé armádě. Údajně, podle sovětského oficiálního sdělení, byl Willi Leimer odsouzen a&nbsp;popraven několik měsíců po&nbsp;konci války. Archiv s&nbsp;protokoly z&nbsp;jeho případu bohužel shořel… Neoficiální zpráva sovětských poradců&nbsp;– určená jenom vyšším důstojníkům, zněla: Leimer je&nbsp;plukovník NKVD, byl vyznamenán Leninovým řádem v&nbsp;době války, pracuje jako poradce při centrále v&nbsp;Moskvě. Do&nbsp;Německa byl nasazen již na&nbsp;přelomu dvacátých a&nbsp;třicátých let jako stavební inženýr, ihned po&nbsp;Hitlerově převzetí moci nastoupil do&nbsp;NSDAP…</span></p>
          <p class="chunk" data-nb-ref-number="201" data-nb-words="51" data-nb-chars="310"><span class="idea" data-nb-ref-number="201" id="idea201" data-nb-words="51" data-nb-chars="310">Z&nbsp;výpovědí několika odbojářů, píše Motl, kteří znali Leimera z&nbsp;výslechů na&nbsp;Pečkárně a&nbsp;dobře si&nbsp;pamatovali jeho tvář… a&nbsp;kteří náhodou pobývali na&nbsp;výměnném zájezdu v&nbsp;šedesátých letech v&nbsp;Moskvě&nbsp;– byl Leimer poznán a&nbsp;osloven na&nbsp;Rudém náměstí před Kremlem. Německy odpověděl: „Ano, já&nbsp;vám rozumím.“ A&nbsp;rychle odešel.</span></p>
        </section>
        <section>
          <p class="chunk" data-nb-ref-number="202" data-nb-words="60" data-nb-chars="389"><span class="idea" data-nb-ref-number="202" id="idea202" data-nb-words="60" data-nb-chars="389">Hlomoz odněkud pod mýma nohama (nějaká zkouška bicích nástrojů dole ve&nbsp;velkém sále Lucerny) a&nbsp;šum lidských hlasů, tok lidských řečí mě&nbsp;probral z&nbsp;toho chvilkového zamyšlení. Všichni se&nbsp;okolo mne baví, povídají si… jsem šťasten, že&nbsp;nemusím živit tenhle proudící hovor svými řečmi, nechávám se&nbsp;unášet těmi sděleními, jen tak sedím… v&nbsp;duši pojednou přátelskou příchylnost a&nbsp;rovnodušný nezájem.</span></p>
        </section>
        <section>
          <p class="chunk" data-nb-ref-number="203" data-nb-words="285" data-nb-chars="1766"><span class="idea" data-nb-ref-number="203" id="idea203" data-nb-words="285" data-nb-chars="1766">V&nbsp;pasáži, za&nbsp;skleněnou stěnou&nbsp;– oddělující příjemné teplo kavárny od&nbsp;syrového vzduchu vanoucího z&nbsp;ulice, v&nbsp;tom koridoru houstnou skupinky lidí, zřejmě končí nějaké taneční kurzy, tzv. prodloužená. Je&nbsp;to&nbsp;věčný obraz, za&nbsp;mého mladí, za&nbsp;dob mého otce, stejný kmenový zvyk: zářící mladé dívky, nesoucí si&nbsp;taneční střevíčky v&nbsp;igelitové tašce, na&nbsp;nohou, pod „róbou“ pořádná bagančata&nbsp;– na&nbsp;noční cestu od&nbsp;tramvaje někde v&nbsp;Hlubočepích. S&nbsp;těmito červenolícími, rozdychtěnými dívkami jdou jako doprovod ustaraní, obyčejní, tak trochu ošuntělí rodiče. Pak jsou zde páry, které už&nbsp;zřejmě k&nbsp;sobě patří&nbsp;– hoch a&nbsp;dívka, již mají dospělý, vědoucí výraz ve&nbsp;tvářích, už&nbsp;vědí&nbsp;– úplně se&nbsp;ztrácí sami v&nbsp;sobě navzájem, pohlaví v&nbsp;plné síle je&nbsp;vtahuje do&nbsp;vnitřního vesmíru… Pak rychle proběhnou pasáží mladíci hlaholící ve&nbsp;skupinkách, mladí samci&nbsp;– co&nbsp;ještě neulovili samičku. Ještě se&nbsp;svobodně smějí, opilí objevenou svobodou mezi dětstvím a&nbsp;dospělostí… Nakonec kráčí, opile se&nbsp;potácí&nbsp;– naděje lidstva, sůl země&nbsp;– osamělý, plačtivý citlivec, trpící samomluvou. Z&nbsp;tohohle materiálu rodí se&nbsp;velká životní rozhodnutí… Přišel na&nbsp;bál s&nbsp;vysněnou, vyhalucinovanou představou o&nbsp;nějaké dívce, a&nbsp;ona, dobře instinktivně cítíc, že&nbsp;nehovoří k&nbsp;ní, ale k&nbsp;nějaké své projekci ve&nbsp;své hlavě… pocítila chlad v&nbsp;kloace a&nbsp;rychle se&nbsp;přidružila k&nbsp;nějakému přisprostlému syčákovi, u&nbsp;nějž spolehlivě vytušila věcnou, veskrze jednoduchou potřebu vyšukat jí&nbsp;mozek z&nbsp;hlavy, nastříkat ji&nbsp;až&nbsp;po&nbsp;okraj semenem… a&nbsp;ona se&nbsp;konečně mohla, po&nbsp;samičím způsobu, stejném už&nbsp;od&nbsp;počátků světa… o&nbsp;tu samčí potřebu opřít, postavit se&nbsp;jí&nbsp;– jako se&nbsp;staví lodní plachta proti mořskému větru… a&nbsp;lodička konečně mohla plout, někam za&nbsp;obzor, tam, kde se&nbsp;propadá rozšířená zornice v&nbsp;teplé, vlhké tmě pod víčkem, pod řasami, kde končí svět.</span></p>
          <p class="chunk" data-nb-ref-number="204" data-nb-words="55" data-nb-chars="379"><span class="idea" data-nb-ref-number="204" id="idea204" data-nb-words="55" data-nb-chars="379">Blonďatý nešťastník se&nbsp;opile motá pasáží, na&nbsp;někoho čeká, kohosi vyhlíží. Plačtivě opakuje do&nbsp;prázdnoty, recituje pořád dokola nějaké složité vyznání. Šourá se&nbsp;chodbou sem a&nbsp;tam, postává u&nbsp;reklamních stojanů, příliš velké sváteční boty a&nbsp;tmavý, nepadnoucí oblek… občas propadá sám nad sebou do&nbsp;štkavého pláče, který přerušují hněvivé a&nbsp;vzápětí odprošující nesrozumitelné repliky.</span></p>
          <p class="chunk" data-nb-ref-number="205" data-nb-words="42" data-nb-chars="298"><span class="idea" data-nb-ref-number="205" id="idea205" data-nb-words="42" data-nb-chars="298">Studená pasáž pustne, poslední páry odcházejí z&nbsp;velkého sálu Lucerny, z&nbsp;tanečního bálu. Stále stejný obraz, stejná struktura vztahů a&nbsp;základní rozvrstvení účastníků. Je&nbsp;to&nbsp;informace o&nbsp;lidstvu, jedna ze&nbsp;základních rovnic potřeb a&nbsp;sociálních kontaktů. Jedno takové malé, ale nespočitatelné nekonečno.</span></p>
        </section>
        <section>
          <p class="chunk" data-nb-ref-number="206" data-nb-words="27" data-nb-chars="185"><span class="idea" data-nb-ref-number="206" id="idea206" data-nb-words="27" data-nb-chars="185">Dostávám, servírka přinesla a&nbsp;přede mne postavila pivní speciál, nějakou zajisté šestnáctistupňovou „Zlatou raketu“. Za&nbsp;barem na&nbsp;mě&nbsp;spokojeně kýve kamarád Ivan a&nbsp;pobízí mne k&nbsp;ochutnání.</span></p>
          <p class="chunk" data-nb-ref-number="207" data-nb-words="61" data-nb-chars="367"><span class="idea" data-nb-ref-number="207" id="idea207" data-nb-words="61" data-nb-chars="367">Zahledím se&nbsp;do&nbsp;šumící pěny a&nbsp;zavírám oči, zakláním hlavu. Polknu tu&nbsp;lahodu a&nbsp;zamženým zrakem pozoruji, jak dívky uklízejí židle a&nbsp;rovnají sražené stoly po&nbsp;velké skupině turistů. Ivan jim pomáhá, tak i&nbsp;já se&nbsp;zvedám a&nbsp;neobratně přikládám ruku k&nbsp;dílu. Dívky se&nbsp;kradmo uchichtávají a&nbsp;tiše komentují moji nešikovnou dvornost. Jistě, jsem zhruba ve&nbsp;věku jejich rodičů. Ano.</span></p>
          <p class="chunk" data-nb-ref-number="208" data-nb-words="48" data-nb-chars="270"><span class="idea" data-nb-ref-number="208" id="idea208" data-nb-words="48" data-nb-chars="270">Servírky uklidily a&nbsp;teď si&nbsp;přišly vykouřit cigaretku, mají to&nbsp;jinak zakázané&nbsp;– při práci kouřit. Hledím na&nbsp;ty&nbsp;mladé tváře a&nbsp;cítím, že&nbsp;čas je&nbsp;záležitost povrchu, někde uvnitř, tam, kde je&nbsp;stočená v&nbsp;tmách hadí, horká a&nbsp;chladivá samčí a&nbsp;samičí polarita, tam je&nbsp;věčné mládí.</span></p>
          <p class="chunk" data-nb-ref-number="209" data-nb-words="174" data-nb-chars="976"><span class="idea" data-nb-ref-number="209" id="idea209" data-nb-words="174" data-nb-chars="976">Klára je&nbsp;vysoká štíhlá blondýna&nbsp;– ten typ, co&nbsp;si&nbsp;jednou bude muset hlídat váhu, rychle reaguje v&nbsp;řeči, je&nbsp;chytrá, možná až&nbsp;příliš melancholicky moudrá na&nbsp;svůj věk. Lehce se&nbsp;s&nbsp;ní žertuje&nbsp;– umí vydýchat i&nbsp;moje fóry, a&nbsp;to je&nbsp;co&nbsp;říct na&nbsp;mladou dívku. Když vypínaly kávovar a&nbsp;čistily stroj na&nbsp;šlehačku (tu mají žluťoučkou&nbsp;– od&nbsp;šťastných krav z&nbsp;jedné Hare Krišna komunity někde u&nbsp;Benešova). Když mi&nbsp;Klára nabízela kapučíno s&nbsp;čepicí šlehačky gratis, hlasitě jsem na&nbsp;ni&nbsp;zamňoukal a&nbsp;mazlivě začal kničet: „Já jsem taková tlustá micinka, a&nbsp;kdo mi&nbsp;uváže růžovou mašli okolo krčku, která? Kdo si&nbsp;ochočí huňatého kocourka?!“ To&nbsp;už&nbsp;jsem řičel, protože podnik byl už&nbsp;zamčený a&nbsp;bez cizích hostů. Ivan se&nbsp;tiše smál za&nbsp;barem a&nbsp;nepřestával počítat tržbu. Klára se&nbsp;mě&nbsp;nejdřív asi trochu lekla, ale pak se&nbsp;na&nbsp;mě&nbsp;podívala mazlivě a&nbsp;rychle přede mne postavila ten hrnek s&nbsp;čepicí mléčné pěny, řekla „pro Micinku“ a&nbsp;se smíchem odtančila. Ano, bylo to&nbsp;trochu ode mne úchylné. Sám sebe někdy překvapuju.</span></p>
        </section>
        <section>
          <p class="chunk" data-nb-ref-number="210" data-nb-words="80" data-nb-chars="460"><span class="idea" data-nb-ref-number="210" id="idea210" data-nb-words="80" data-nb-chars="460">Teď si&nbsp;přisedla i&nbsp;druhá dívka, tichá a&nbsp;pružná Péťa. Zapálila si&nbsp;tenkou mentolovou cigaretku a&nbsp;usrkla růžového vinného střiku. Tuhle třpytivou černou perlu pozoruji, čím dál víc si&nbsp;jí&nbsp;během občasných návštěv tohohle podniku všímám. Vykresluje se&nbsp;mi&nbsp;z&nbsp;tváří ostatních děvčat a&nbsp;mně chvílemi buší srdce jako v&nbsp;mládí. Na&nbsp;mé&nbsp;otázky odpovídá tiše a&nbsp;má u&nbsp;toho cudně sklopené oči, asi na&nbsp;ni&nbsp;moc zírám. Občas mi&nbsp;pohlédne klidnýma zelenýma očima do&nbsp;tváře a&nbsp;pak se&nbsp;odmlčí.</span></p>
          <p class="chunk" data-nb-ref-number="211" data-nb-words="96" data-nb-chars="610"><span class="idea" data-nb-ref-number="211" id="idea211" data-nb-words="96" data-nb-chars="610">Jednou mi&nbsp;vyprávěla, že&nbsp;na&nbsp;Fakultě sociálních věd UK&nbsp;právě dokončila práci o&nbsp;mužské homosexualitě, o&nbsp;její vrozené a&nbsp;naučené, získané formě… Trochu mě&nbsp;to&nbsp;zarazilo, takové téma pro tak mladou dívku. Ale nakonec kdo jiný než nezaujaté oko mladé inteligentní dívky je&nbsp;schopno pojmenovat ty&nbsp;jevy, které se&nbsp;jí&nbsp;osobně přímo nedotýkají. I&nbsp;když mám několik kamarádů a&nbsp;známých, kteří ve&nbsp;více či&nbsp;méně vyjádřené formě inklinují k&nbsp;tomuhle způsobu sexuálního chování… musím přiznat, že&nbsp;uvnitř duše, někde v&nbsp;„hadím mozku“ cítím prudkou, přímo feromonovou nechuť a&nbsp;odpor k&nbsp;tomuhle v&nbsp;podstatě patologickému, „kriplímu“ chování.</span></p>
          <p class="chunk" data-nb-ref-number="212" data-nb-words="154" data-nb-chars="945"><span class="idea" data-nb-ref-number="212" id="idea212" data-nb-words="154" data-nb-chars="945">Když si&nbsp;vzpomenu, jak jsem kolikrát zastavil auto, když jsme s&nbsp;Luisou jezdili po&nbsp;Čechách, po&nbsp;Slovensku, po&nbsp;letních, šumících krajinách. Zastavil jsem u&nbsp;krajnice a&nbsp;v&nbsp;jakémsi záchvatu jí&nbsp;vyvrátil ruce a&nbsp;vylízal podpaží&nbsp;– vonící jejím charakteristickým, kořeněným, hřebíčkovu esencí aromatizovaným ženským potem. Bože! Kundu i&nbsp;prdel jsem lízal, až&nbsp;mi&nbsp;sliny tekly po&nbsp;krku… Líbal jsem ty&nbsp;obliny a&nbsp;zákoutí, řasnaté maštale a&nbsp;nachová doupata, šťavnaté předsíně… nakonec když ptákem jsem pocítil její svíravou, tepající odezvu, vyndal ho&nbsp;na&nbsp;světlo a&nbsp;požádal ji, aby z&nbsp;něj vymačkala… aby ze&nbsp;mě&nbsp;vymačkala všechno, aby mě&nbsp;– vyndala. Dlouze a&nbsp;pevně svírala pak moje přirození, fialová hlava se&nbsp;leskla naplněná krví a&nbsp;ona si&nbsp;z&nbsp;nějakých ženských důvodů upřeně prohlížela tu&nbsp;bílou pralátku, která jí&nbsp;pomalu stékala po&nbsp;ruce… Zatmívalo se&nbsp;mi&nbsp;tenkrát často před očima a&nbsp;musel jsem zastavovat na&nbsp;odpočívadlech, nešlo dál řídit auto za&nbsp;těch cest od&nbsp;Šumavy k&nbsp;Tatrám.</span></p>
          <p class="chunk" data-nb-ref-number="213" data-nb-words="17" data-nb-chars="90"><span class="idea" data-nb-ref-number="213" id="idea213" data-nb-words="17" data-nb-chars="90">To&nbsp;bylo a&nbsp;občas ještě je, však intervaly, kdy se&nbsp;mi&nbsp;naplní srdce touhou, ty&nbsp;se&nbsp;prodlužují…</span></p>
          <p class="chunk" data-nb-ref-number="214" data-nb-words="81" data-nb-chars="431"><span class="idea" data-nb-ref-number="214" id="idea214" data-nb-words="81" data-nb-chars="431">Dívám se&nbsp;na&nbsp;Péťu, na&nbsp;její mladou, jakoby indickou, orientální tvář. Voní mně. To&nbsp;vím. A&nbsp;je mi&nbsp;jasné, že&nbsp;i&nbsp;ona ví, že&nbsp;se&nbsp;mi&nbsp;líbí… Ještě před pár hodinami jsem večeřel s&nbsp;Luisou, ve&nbsp;dveřích mi&nbsp;na&nbsp;rozloučenou nabídla svoje prsa. Líbal jsem ty&nbsp;pěkné, učitelské kozy. Z&nbsp;Luisy je&nbsp;teď učitelka, musí se&nbsp;nějak živit. Jako by&nbsp;ta&nbsp;prsa cítila, že&nbsp;mám v&nbsp;srdci tah k&nbsp;jiné, mladší dívce, kamarádské bradavky jsem zlíbal ve&nbsp;dveřích a&nbsp;rozloučil se.</span></p>
          <p class="chunk" data-nb-ref-number="215" data-nb-words="54" data-nb-chars="339"><span class="idea" data-nb-ref-number="215" id="idea215" data-nb-words="54" data-nb-chars="339">Péťa má&nbsp;rudě nalakované, krátce zastřižené nehty, její ruce jsou pracovité, poctivé. Líbal bych je, ach ano… Jedině stud za&nbsp;své břichaté, stárnoucí tělo, to&nbsp;jediné mě&nbsp;brzdí. Je&nbsp;krásná. Všechny ženy, které jsem ve&nbsp;svém životě miloval, byly krásné. To&nbsp;nebyla iluze, jejich samostatné, krásné duše byly v&nbsp;podivuhodném souladu s&nbsp;krásným tělem.</span></p>
          <p class="chunk" data-nb-ref-number="216" data-nb-words="47" data-nb-chars="277"><span class="idea" data-nb-ref-number="216" id="idea216" data-nb-words="47" data-nb-chars="277">Péťa se&nbsp;na&nbsp;mě&nbsp;pojednou kouzelně usměje, jak indická madona, jako nějaký avatar&nbsp;– tolik vnitřní krásy. Úplně cítím hřejivou, poctivou duši&nbsp;– vím to&nbsp;uvnitř svého srdce. Jeho stěny cítí to&nbsp;teplo. Úsměv, kdy zavírá oči… tehdy z&nbsp;její tváře vyvěrá jas vnitřního vesmíru, zlatavá zář.</span></p>
          <p class="chunk" data-nb-ref-number="217" data-nb-words="15" data-nb-chars="81"><span class="idea" data-nb-ref-number="217" id="idea217" data-nb-words="15" data-nb-chars="81">Rychle se&nbsp;loučí, zručně se&nbsp;obléká a&nbsp;pojednou je&nbsp;pryč, i&nbsp;se svojí velikou kabelou.</span></p>
          <p class="chunk" data-nb-ref-number="218" data-nb-words="47" data-nb-chars="246"><span class="idea" data-nb-ref-number="218" id="idea218" data-nb-words="47" data-nb-chars="246">„Dva roky by&nbsp;se&nbsp;dalo žít z&nbsp;obsahu dámské kabelky…“ řekla mi&nbsp;jednou Péťa a&nbsp;já se&nbsp;smál. Až&nbsp;Klára mi&nbsp;prozradila, že&nbsp;se&nbsp;stará o&nbsp;svého dědečka. Jde tam po&nbsp;práci, po&nbsp;škole a&nbsp;ještě uklízí, pere a&nbsp;vaří. Ne­uvěřitelné… Tolik krásy v&nbsp;jedné pracovité dívce.</span></p>
          <p class="chunk" data-nb-ref-number="219" data-nb-words="26" data-nb-chars="168"><span class="idea" data-nb-ref-number="219" id="idea219" data-nb-words="26" data-nb-chars="168">Přejíždím si&nbsp;rukou po&nbsp;plešaté hlavě a&nbsp;šustím, rovnám si&nbsp;tvrdé, šednoucí vousy na&nbsp;tvářích. Jezevec. Stárnoucí, zřejmě i&nbsp;páchnoucí tučné zvíře. Luisa mi&nbsp;říkala „medvěde“.</span></p>
          <p class="chunk" data-nb-ref-number="220" data-nb-words="51" data-nb-chars="311"><span class="idea" data-nb-ref-number="220" id="idea220" data-nb-words="51" data-nb-chars="311">Ivan, pozoruju, má&nbsp;s&nbsp;pokročilou dobou vrásčitou, pojednou dobráckou tvář staršího padesátníka. Co&nbsp;Péťa odběhla za&nbsp;svými povinnostmi do&nbsp;černé noci. Od&nbsp;chvíle, kdy jsme tu&nbsp;zůstali téměř sami, v&nbsp;podniku bez hostů a&nbsp;mladých servírek&nbsp;– tu&nbsp;ze&nbsp;všech koutů vyvstala holá, režná realita, jako v&nbsp;divadle, když se&nbsp;nehraje.</span></p>
        </section>
        <section>
          <p class="chunk" data-nb-ref-number="221" data-nb-words="43" data-nb-chars="248"><span class="idea" data-nb-ref-number="221" id="idea221" data-nb-words="43" data-nb-chars="248">Dědkové se&nbsp;už&nbsp;dávno jeden po&nbsp;druhém vytratili, zmizeli od&nbsp;stolu&nbsp;– rozloučili se&nbsp;pojednou rychle a&nbsp;pospíchali do&nbsp;svých postelí, padá jim stařecká mžurka… aby se&nbsp;pak, okolo půl páté ráno zase otevřela a&nbsp;ptačí oko, nemohouc už&nbsp;spát, pustí si&nbsp;televizi.</span></p>
          <p class="chunk" data-nb-ref-number="222" data-nb-words="19" data-nb-chars="146"><span class="idea" data-nb-ref-number="222" id="idea222" data-nb-words="19" data-nb-chars="146">Poslední host, praštěný dobrácký monarchista, dopil svůj obvyklý „šláftruňk“, zaplatil a&nbsp;odchází na&nbsp;„Krááálovskééé Vinohrady“, jak s&nbsp;oblibou říká.</span></p>
          <p class="chunk" data-nb-ref-number="223" data-nb-words="99" data-nb-chars="643"><span class="idea" data-nb-ref-number="223" id="idea223" data-nb-words="99" data-nb-chars="643">Kývu na&nbsp;zbylé čtyři stěny a&nbsp;houf osamocených šerých odlesků, jenž spočívá na&nbsp;řadách lahví na&nbsp;policích za&nbsp;barovým pultem, zdravím stříbřitou lokomotivu kávovaru (právě se&nbsp;profukují trysky horkou párou) a&nbsp;pomalu se&nbsp;zvedám k&nbsp;odchodu, Ivan se&nbsp;ke&nbsp;mně nenápadně přitočil a&nbsp;dává mi&nbsp;naditý sáček ze&nbsp;stříbrné, šedivé fólie. „Vem si, Peťko, kafe, je&nbsp;to&nbsp;moje nová směs.“ Tichým hlasem mi&nbsp;vypráví, jak se&nbsp;mu&nbsp;podařilo rozbít tajemství několika světově známých, tradičních značek. (Pomocí mikroskopu a&nbsp;přesných, na&nbsp;setinu nebo tisícinu milimetru přesných ocelových sít získal základní povědomí o&nbsp;druzích a&nbsp;množství, zastoupení jednotlivých odrůd ve&nbsp;směsích.</span></p>
          <p class="chunk" data-nb-ref-number="224" data-nb-words="34" data-nb-chars="208"><span class="idea" data-nb-ref-number="224" id="idea224" data-nb-words="34" data-nb-chars="208">Inspiroval se&nbsp;tak, a&nbsp;teď vytváří svoje směsi a&nbsp;kombinace.) Líbí se&nbsp;mi&nbsp;tohle středověké, naprosto odpovědné bádání. Neznám druhého kavárníka, který by&nbsp;tohle podnikal… to&nbsp;je&nbsp;čistá touha po&nbsp;vědění a&nbsp;tvůrčí vůle.</span></p>
        </section>
        <section>
          <p class="chunk" data-nb-ref-number="225" data-nb-words="19" data-nb-chars="122"><span class="idea" data-nb-ref-number="225" id="idea225" data-nb-words="19" data-nb-chars="122">Je&nbsp;pomalu k&nbsp;půlnoci, vyklouznu z&nbsp;vyhřátých závěsů kavárny, těžké dveře otevřu do&nbsp;studeného vzduchu, do&nbsp;syroby pozdní noci.</span></p>
          <p class="chunk" data-nb-ref-number="226" data-nb-words="71" data-nb-chars="457"><span class="idea" data-nb-ref-number="226" id="idea226" data-nb-words="71" data-nb-chars="457">Osamělým postavám mizícím a&nbsp;přicházejícím z&nbsp;útrob pasáže stoupá pára z&nbsp;úst. Tu&nbsp;rozeznávám v&nbsp;dvojici nenápadných postarších osob, „princezničku z&nbsp;Lucerny“ a&nbsp;jejího manžela, Pižďuchova bratra. Majitelé „tunelu“… Kráčí nenápadně podél stěn tito dva důchodci&nbsp;– neřekl bys to&nbsp;do&nbsp;nich. Ostatně, co&nbsp;vím z&nbsp;internetu, pořád se&nbsp;soudí o&nbsp;tenhle prokletý palác. Je&nbsp;tam něco nečistého&nbsp;– prolomení Benešových dekretů, podivné machinace s&nbsp;StB a&nbsp;firmou Chemapol. Dost špíny.</span></p>
          <p class="chunk" data-nb-ref-number="227" data-nb-words="123" data-nb-chars="767"><span class="idea" data-nb-ref-number="227" id="idea227" data-nb-words="123" data-nb-chars="767">Říkal mi&nbsp;jeden kamarád, dávný známý… byl kdysi manželem dcery jednoho básníka, který byl v&nbsp;mládí, v&nbsp;padesátých letech předním hlasem komunistické propagandy&nbsp;– aby se&nbsp;po&nbsp;roce šedesát osm stal „disidentem“ a&nbsp;posléze emigrantem v&nbsp;Rakousku. V&nbsp;dobách, kdy bydlel tento „disident“ v&nbsp;bytě na&nbsp;Hradčanském náměstí, žil ten můj známý s&nbsp;dcerou tohoto „opačně přepólovaného Pavky“, povídal&nbsp;– že&nbsp;nakonec píchal s&nbsp;mladou a&nbsp;pak vyběhl o&nbsp;patro výš a&nbsp;souložil s&nbsp;tchyní. Bral to&nbsp;v&nbsp;té famílii „hráběma“… Tenhle plachý „prcíř“ mi&nbsp;vyprávěl, že&nbsp;když jezdili na&nbsp;chalupu k&nbsp;tchánovi, často tam byl na&nbsp;návštěvě bratr Pižďucha se&nbsp;svojí slovenskou manželkou. Říkala o&nbsp;sobě, že&nbsp;je&nbsp;„knihovníčka“. Přitom se&nbsp;vědělo, že&nbsp;oba absolvovali vysokou školu, matematicko-fyzikální fakultu v&nbsp;Sovětském svazu.</span></p>
          <p class="chunk" data-nb-ref-number="228" data-nb-words="37" data-nb-chars="230"><span class="idea" data-nb-ref-number="228" id="idea228" data-nb-words="37" data-nb-chars="230">On&nbsp;byl takový bradatý mudrlant „teoretik“ a&nbsp;jeho o&nbsp;hodně let mladší „žienka“ mu&nbsp;na&nbsp;„disidentské“ chalupě statečně zahýbala se&nbsp;zedníky, s&nbsp;chlapy z&nbsp;místní hospody. Nebyla moc vybíravá. Všichni to&nbsp;věděli a&nbsp;jemu to&nbsp;evidentně nevadilo.</span></p>
          <p class="chunk" data-nb-ref-number="229" data-nb-words="68" data-nb-chars="410"><span class="idea" data-nb-ref-number="229" id="idea229" data-nb-words="68" data-nb-chars="410">Teď jde okolo nich šéf místní ochranky. Vylezl ze&nbsp;své zapařené díry, kterou má&nbsp;někde v&nbsp;patrech (je v&nbsp;ní v&nbsp;podstatě jenom hromada činek a&nbsp;posilovací kladka, tady dává tělu zabrat… Vyprávěli mi&nbsp;o&nbsp;něm jeho bývalí zaměstnanci, jim platil almužnu, a&nbsp;sám z&nbsp;naškudlených peněz jezdí na&nbsp;půl roku na&nbsp;Nový Zéland.)… Divná figura s&nbsp;ohonem šedivých vlasů, podezřelý záprtek&nbsp;– zdraví své okolojdoucí, stárnoucí chlebodárce.</span></p>
          <p class="chunk" data-nb-ref-number="230" data-nb-words="119" data-nb-chars="675"><span class="idea" data-nb-ref-number="230" id="idea230" data-nb-words="119" data-nb-chars="675">„Slovena“ se&nbsp;kysele usmívá&nbsp;– ve&nbsp;tváři výraz: „Čože? Chodíš mi&nbsp;po&nbsp;dome v&nbsp;tropickej košeli? Nech sa&nbsp;mi&nbsp;cecky zauzlia&nbsp;– kým ma&nbsp;nebudeš zdraviť ako královničku! Cap smradľavý!“ vznešeně pokyvuje a&nbsp;ohrnuje rty. On&nbsp;též kýve a&nbsp;cosi jí&nbsp;rychle vypráví, ale není v&nbsp;tom moc závislé vroucnosti&nbsp;– kterou znám z&nbsp;„klovacího“ systému ve&nbsp;firmách. Je&nbsp;to&nbsp;takové „ošípané“, s&nbsp;vlasy staženými gumičkou, „prasa malé, zpodtínané“, je&nbsp;na&nbsp;něm vidět, že&nbsp;se&nbsp;„pani podžupanke&nbsp;– velkomožnej, chytro a&nbsp;rýchlo&nbsp;– tuná a&nbsp;tuná&nbsp;– vŕtal v&nbsp;riti, v&nbsp;tej svinskej diere“. Vyblil bys „raňajky aj&nbsp;desiatu, a&nbsp;niekedy aj&nbsp;olovrant, keby si&nbsp;ich pri zbydlení stretol: galán&nbsp;– čo&nbsp;šiel cigániť dnuka a&nbsp;jeho maškrtná svinia“.</span></p>
          <p class="chunk" data-nb-ref-number="231" data-nb-words="10" data-nb-chars="87"><span class="idea" data-nb-ref-number="231" id="idea231" data-nb-words="10" data-nb-chars="87">Má&nbsp;takový nevzrušený, nedbalý obličej hotelového portýra anebo profesionálního udavače…</span></p>
          <p class="chunk" data-nb-ref-number="232" data-nb-words="72" data-nb-chars="540"><span class="idea" data-nb-ref-number="232" id="idea232" data-nb-words="72" data-nb-chars="540">Vím, že&nbsp;po&nbsp;devadesátém si&nbsp;bývalí pracovníci správ ministerstva vnitra udělovali navzájem lukrativní koncese na&nbsp;soukromé bezpečnostní služby, budovali „školicí střediska“ atd. Kontrakty na&nbsp;zabezpečení velkých objektů byly podepisovány pod patronací bývalých struktur, které měly v&nbsp;popisu práce dohled nad ekonomikou a&nbsp;jež přešly neporušené do&nbsp;nově vznikajících státněbezpečnostních služeb. Většinou se&nbsp;to&nbsp;„upeklo“ v&nbsp;klidném prostředí vysoké policejní školy, blízko míst, kudy chodil blahoslavený Ladislav Klíma při svých toulkách, na&nbsp;Kamýku…</span></p>
          <p class="chunk" data-nb-ref-number="233" data-nb-words="50" data-nb-chars="297"><span class="idea" data-nb-ref-number="233" id="idea233" data-nb-words="50" data-nb-chars="297">Je&nbsp;nějak příliš si&nbsp;jistý sám sebou, šedovlasý zmašťa v&nbsp;havajské košili. Tak trochu se&nbsp;na&nbsp;ty&nbsp;dva šouravé důchodce, „majitele“ Lucerny, dívá svrchu. Něco na&nbsp;ně&nbsp;ví, sám špinavec&nbsp;– určitě se&nbsp;navzájem drží pod krkem a&nbsp;„musí“ se&nbsp;mít rádi. Nějakou prasárnu z&nbsp;osobního života, nějaké „kozomrdí tajemství“.</span></p>
          <p class="chunk" data-nb-ref-number="234" data-nb-words="63" data-nb-chars="393"><span class="idea" data-nb-ref-number="234" id="idea234" data-nb-words="63" data-nb-chars="393">Sám je&nbsp;obšťasten nablblým synem, který nadevše miluje obušky a&nbsp;strážáctví… Hlavu má&nbsp;jak Ladův kreslený Švejk, bohužel intelekt na&nbsp;dolní hranici průměru, a&nbsp;tak občas, když zapomene, kde je&nbsp;jeho místo v&nbsp;tom velkém světě plném nepochopení, dostává se&nbsp;celkem pravidelně do&nbsp;situací, kdy obdrží pádnou informaci „na budku“. Pajdá se&nbsp;pak pasáží, nohu v&nbsp;gypsu, a&nbsp;jeho kolegové stranou dělají úšklebky.</span></p>
          <p class="chunk" data-nb-ref-number="235" data-nb-words="16" data-nb-chars="106"><span class="idea" data-nb-ref-number="235" id="idea235" data-nb-words="16" data-nb-chars="106">Míjím tu&nbsp;trojici, neposkytnu jim nadále jediný pohled. Nedovolím oční kontakt. Nepustím je&nbsp;do&nbsp;svého filmu.</span></p>
        </section>
        <section>
          <p class="chunk" data-nb-ref-number="236" data-nb-words="190" data-nb-chars="1117"><span class="idea" data-nb-ref-number="236" id="idea236" data-nb-words="190" data-nb-chars="1117">U&nbsp;vrátnice postává skupinka strážáků a&nbsp;starý údržbář, přátelsky na&nbsp;sebe kýveme. Na&nbsp;chvíli se&nbsp;u&nbsp;nich zastavím, zvou mě&nbsp;do&nbsp;útrob vrátnice. Některé ty&nbsp;chlápky znám, když dělali ostrahu v&nbsp;baru Ve&nbsp;Smečkách, jsou to&nbsp;kluci z&nbsp;venkova, za&nbsp;pár korun měsíčně postávají v&nbsp;pasáži, u&nbsp;kina, na&nbsp;nárožích&nbsp;– hlídají a&nbsp;pomalu jim kapou odsloužené hodiny, jedině ty&nbsp;přesčasy jim něco zajímavýho daj vydělat, tak sloužej skoro v&nbsp;kuse, třeba tejden, čtrnáct dní… Zrovna nadávají na&nbsp;autistní strigu, na&nbsp;majitelku paláce. Od&nbsp;sekretářek vědí, a&nbsp;ty to&nbsp;zase mají od&nbsp;účetních, že&nbsp;Slovena odvádí z&nbsp;firmy pod falešnými fakturami cca pět milionů měsíčně z&nbsp;nájemného. Investuje do&nbsp;nákupu pozemků u&nbsp;Mladé Boleslavi, má&nbsp;tam někde ovčí farmu, a&nbsp;chce teď nějaké lidi zaměstnané v&nbsp;paláci&nbsp;– aby jí&nbsp;šli okopávat na&nbsp;farmu brambory. Ta&nbsp;svině je&nbsp;tak drzá, že&nbsp;jim nabízí čtyřicet korun na&nbsp;hodinu. To&nbsp;i&nbsp;manažer, který jí&nbsp;jde jindy na&nbsp;ruku, nevydržel a&nbsp;prý řekl, že&nbsp;za&nbsp;takové peníze ti&nbsp;lidé neuživí své rodiny. Dcera slovenského akademika, vyrostlá v&nbsp;dostatku, vybuchla: „Čože? Veď ti&nbsp;taký onaký kradnú a&nbsp;sú na&nbsp;podpore!“ Atmosféra uvnitř „královstvíčka“ houstne.</span></p>
          <p class="chunk" data-nb-ref-number="237" data-nb-words="53" data-nb-chars="335"><span class="idea" data-nb-ref-number="237" id="idea237" data-nb-words="53" data-nb-chars="335">Vrátnice páchne tím psím, kasárenským odérem jako snad všechny vrátnice na&nbsp;světě. Její zrcadlová skla jsou jednosměrná, takže venku v&nbsp;pasáži se&nbsp;slečny upravují před zrcadlem, rychle si&nbsp;rtěnkou přejedou rty, někdo zase vymáčkne vřídek na&nbsp;frňáku&nbsp;– to&nbsp;vše pozoruje z&nbsp;druhé strany znuděný vrátný, tohle všechno se&nbsp;za&nbsp;den mnohokrát opakuje.</span></p>
          <p class="chunk" data-nb-ref-number="238" data-nb-words="50" data-nb-chars="345"><span class="idea" data-nb-ref-number="238" id="idea238" data-nb-words="50" data-nb-chars="345">Za&nbsp;sklem je&nbsp;vidět, jak z&nbsp;Lucerna baru i&nbsp;z&nbsp;Černého koně vylézají skupinky hulákajících opilých mladíků a&nbsp;zcákaných turistů. Skončil koncert nějaké kapely a&nbsp;zároveň se&nbsp;dala do&nbsp;pohybu turistická výprava. Postarší strážák, velitel směny, posílá mladé buchary v&nbsp;černých kombinézách, aby působili zklidňujícím dojmem, ztišujícím efektem na&nbsp;rozjívence.</span></p>
          <p class="chunk" data-nb-ref-number="239" data-nb-words="97" data-nb-chars="668"><span class="idea" data-nb-ref-number="239" id="idea239" data-nb-words="97" data-nb-chars="668">Vtom zahlédnu, jak se&nbsp;pomalu okolo neprůhledných skel šine vysoká postava postaršího chlápka. Tu&nbsp;tvář znám… teď zahnul vedle pokladny do&nbsp;kina, je&nbsp;tam nenápadný služební vchod. Točité schodiště vede do&nbsp;pater, do&nbsp;rozsáhlého bludiště chodeb a&nbsp;kanceláří. To&nbsp;je&nbsp;přece Jevgenij Škrob, amatérský divadelník, který se&nbsp;přilepil, nebo spíš „byl napojen“ na&nbsp;bývalého prezidenta. Inscenoval mu&nbsp;jeho divadelní hry po&nbsp;bytech. Zajišťoval realizaci těch spektáklů. Zvláštní figura&nbsp;– jako většina lidí okolo bývalého „prvního disidenta“ byl i&nbsp;on ruského původu… Zajímavé. Tito lidé mají loajalitu takříkajíc&nbsp;– spíše internacionální. Rozhodně nebudou zpozdile sentimentální k&nbsp;této zemi.</span></p>
          <p class="chunk" data-nb-ref-number="240" data-nb-words="220" data-nb-chars="1340"><span class="idea" data-nb-ref-number="240" id="idea240" data-nb-words="220" data-nb-chars="1340">Brejloun zapadnul do&nbsp;dvířek a&nbsp;zmizel uvnitř. Mně se&nbsp;mezitím vyjasnilo&nbsp;– odkud vůbec vím o&nbsp;téhle figuře. Před lety byl v&nbsp;televizi natočen dokumentární seriál o&nbsp;alternativní, podzemní kultuře. Vedle silných osobností z&nbsp;padesátých až&nbsp;sedmdesátých let, většina jich už&nbsp;nežije a&nbsp;mají dodnes morální kredit, byla zde snůška různých lidiček z&nbsp;osmdesátých „sranda“ časů. To&nbsp;byly bohužel přečasto konfidentské filcky&nbsp;– kňučící dnes na&nbsp;kameru&nbsp;– že&nbsp;„hodně trpěli“. Mezi tento spolek „píč“ jsem byl pozván i&nbsp;já, snad pro ty&nbsp;veselé časy v&nbsp;Braníku Na&nbsp;Kovárně, snad pro těch pár knížek, jejichž rukopisy se&nbsp;rodily na&nbsp;konci osmdesátých let… Celý pořad uváděl takový samozvaný historik píšící konjunkturální, komerčně zkreslené knihy o&nbsp;naší minulosti. I&nbsp;on, dobře to&nbsp;je&nbsp;znát na&nbsp;profilu jeho témat, je&nbsp;nástroj propagandy… V&nbsp;dílu vyhrazeném samizdatům z&nbsp;konce bývalé éry jsem též hovořil já. Nahráli se&nbsp;mnou rozhovor v&nbsp;temném studiu, v&nbsp;nějakém sále ve&nbsp;vyšších patrech Lucerny… Pamatuju se, že&nbsp;ten den byl pohřeb Mejly Hlavsy, rozloučení v&nbsp;kostelíku na&nbsp;Zbraslavi. Jel jsem tam s&nbsp;jejich štábem v&nbsp;dodávce, povídal jsem si&nbsp;s&nbsp;Mikolášem Chadimou. Kudrnáče a&nbsp;jeho hudbu ze&nbsp;starých magnetofonových kazet s&nbsp;texty Ivana Wernische mám rád, ptal jsem se&nbsp;ho&nbsp;na&nbsp;album Krokodlak. V&nbsp;klubovně Unijazzu v&nbsp;Jindřišské ulici s&nbsp;ním natáčeli rozhovor pro stejný pořad, ale jiný díl.</span></p>
          <p class="chunk" data-nb-ref-number="241" data-nb-words="64" data-nb-chars="443"><span class="idea" data-nb-ref-number="241" id="idea241" data-nb-words="64" data-nb-chars="443">Seděl jsem v&nbsp;šerém prostoru oslněn reflektorem a&nbsp;hleděl na&nbsp;„historika“, jemuž se&nbsp;leskly inženýrské brýle a&nbsp;jenž klidným hlasem kladl nenápadně manipulativní otázky. Odpovídal jsem a&nbsp;podle směru, který ten rozhovor začínal nabírat, jsem si&nbsp;uvědomil cosi záludného. Vše směřovalo ke&nbsp;lživé informaci, že&nbsp;koncem osmdesátých let zde byla provázaná síť „ideově odbojových“ skupin mladých lidí, kteří byli napojeni na&nbsp;oficiální „disidentské“ centrum.</span></p>
          <p class="chunk" data-nb-ref-number="242" data-nb-words="128" data-nb-chars="913"><span class="idea" data-nb-ref-number="242" id="idea242" data-nb-words="128" data-nb-chars="913">Velice dobře si&nbsp;pamatuji, že&nbsp;v&nbsp;listopadu 1989 naprostá většina mých vrstevníků neznala jméno žádného z&nbsp;oficiálních „disidentů“ a&nbsp;jméno posléze nominovaného (a&nbsp;komunistickým parlamentem jednomyslně zvoleného) prezidenta znalo jen pár lidí. Byli to&nbsp;„odbojářští starověrci“ naslouchající černé propagandě rádia Svobodná Evropa a&nbsp;beroucí vážně projevy bývalého generálního tajemníka KSČ, který občas, na&nbsp;shromáždění lidu k&nbsp;různým výročím, vcelku iracionálně a&nbsp;protismyslně hřímal z&nbsp;tribuny a&nbsp;lámaně četl z&nbsp;listu, který mu&nbsp;vypracovali jeho poradci… Poskytoval tak, zajisté nevědomky, reklamu oficiálním „disidentům“. Byla to&nbsp;marketingová akce nabízející již lehce zamřelé laciné zboží. Zoufale se&nbsp;snažící vtlouct ta&nbsp;jména do&nbsp;tupých konformních palic kníratých a&nbsp;pupkatých milicionářů. Tomu davu konformistů, kteří za&nbsp;kýbl žrádla budou hajlovat, bučet modlitby nebo řezat hlavy, pokud to&nbsp;bude pro ně&nbsp;– evolučně výhodné.</span></p>
          <p class="chunk" data-nb-ref-number="243" data-nb-words="148" data-nb-chars="1000"><span class="idea" data-nb-ref-number="243" id="idea243" data-nb-words="148" data-nb-chars="1000">Když jsem tedy uviděl tu&nbsp;špinavou tendenci vést televizní rozhovor tímto směrem, zadíval jsem se&nbsp;jim oběma do&nbsp;očí a&nbsp;řekl nahlas a&nbsp;zřetelně: „Tak, pánové, to&nbsp;je&nbsp;omyl. Nic takového nebylo. My&nbsp;jsme v&nbsp;Braníku koncipovali kamarádský samizdat, Almanach pro přátele… bylo to&nbsp;médium shromažďující naše první literární pokusy. Byli jsme uhranuti Spolčením hlupců od&nbsp;Kennedyho Toola, Pěnou dní od&nbsp;Borise Viana a&nbsp;Snídaní šampionů, kterou napsal veselý Kurt Vonnegut… Byli jsme mladí a&nbsp;zajímaly nás slečny, smáli jsme se&nbsp;režimu, novoročním projevům toho fosilního geronta, těm obrovitým zvětšeným bulvám za&nbsp;silnými dioptriemi… Tu&nbsp;podivnou osudovou cestu českých prezidentů, kteří se&nbsp;musejí nejméně třikrát za&nbsp;život zaprodat, nechat se&nbsp;přešukat, zavřít do&nbsp;temnice, posléze opět vytáhnout na&nbsp;výsluní… tuhle melancholii bezmocného poznání vlastní chtivosti, tu&nbsp;jsem byl schopen rozpoznat v&nbsp;tom prezidentském hlase až&nbsp;teď, ve&nbsp;čtyřiceti.“ Zírali na&nbsp;mne nehybně, i&nbsp;kameraman, profesionálně netečný, pojednou zpozorněl.</span></p>
          <p class="chunk" data-nb-ref-number="244" data-nb-words="143" data-nb-chars="930"><span class="idea" data-nb-ref-number="244" id="idea244" data-nb-words="143" data-nb-chars="930">„Takže, pánové, žádnej Havel!“ a&nbsp;varovně jsem zakýval uka­zovákem. Tohle opravdu nečekali… Škrob vystřelil ze&nbsp;židle, uvedl své doposavad nehybné, pohodlně rozložené tělo do&nbsp;rotace po&nbsp;místnosti a&nbsp;překvapeného vrtění hlavou. Rozhazoval rukama, jako by&nbsp;se&nbsp;chtěl naučit létat. Moderátor pořadu, „historický publicista“, který se&nbsp;v&nbsp;několika publikacích doslova oženil s&nbsp;nynější garniturou a&nbsp;se „současným výkladem historie tohoto národa“, se&nbsp;okamžitě jal konejšit režiséra&nbsp;– právě mu&nbsp;byl přiskřípnut bod G… Cosi mumlali v&nbsp;rohu místnosti, Škrob vrtěl překvapeně a&nbsp;pohoršeně hlavou a&nbsp;„inženýrské brýle“ ho&nbsp;musely klidnit, plácat po&nbsp;ramenou, brát za&nbsp;loket a&nbsp;tlumeným hlasem konejšit… Nakonec jsem uslyšel tiché ujištění: „Já ho&nbsp;zvládnu, počkej, to&nbsp;bude dobrý.“ Režisér se&nbsp;tiše, pohněvaně ptal: „A&nbsp;je von skutečně z&nbsp;undergroundu?“ A&nbsp;historik, věda, že&nbsp;mu&nbsp;jde o&nbsp;chlebíček, vehementně kýval hlavou: „Jistě, jasně že&nbsp;je… to&nbsp;je&nbsp;v&nbsp;klidu. O. K.“</span></p>
          <p class="chunk" data-nb-ref-number="245" data-nb-words="169" data-nb-chars="1043"><span class="idea" data-nb-ref-number="245" id="idea245" data-nb-words="169" data-nb-chars="1043">Když začalo svítit červené světýlko, vyhledal jsem očima objektiv a&nbsp;přímo na&nbsp;kameru jsem prohlásil: „My jsem nikoho z&nbsp;androše osobně neznali, akorát jeden kámoš dělal v&nbsp;Opatovický, v&nbsp;bejvalým Knižním velkoobchodu&nbsp;– ještě dřív to&nbsp;bylo nakladatelství Vilímek. Pracoval tam Víťa jako noční hlídač a&nbsp;jednou mi&nbsp;ukázal takovýho fousatýho tlusťocha s&nbsp;putnou koksu na&nbsp;zádech, to&nbsp;byl nějak ten Čuňas, co&nbsp;dělal Vokno. Ale nemluvil jsem s&nbsp;ním… Nějaký kontakty přes Lukáše Hrabětu měl Tomáš Karásek, snad se&nbsp;jim líbila jeho grafická groteska udělaná z&nbsp;písmenek na&nbsp;psacím stroji, ale to&nbsp;je&nbsp;tak všechno. Žádnej underground, kromě mě&nbsp;a&nbsp;Sahuly všichni studovali a&nbsp;v&nbsp;pořádku absolvovali vysoký školy. Snad kromě Toma ty&nbsp;profese nikdy nevykonávali, ale to&nbsp;je&nbsp;věc jiná. To&nbsp;je&nbsp;naprosto normální v&nbsp;dnešních časech… My&nbsp;byli slušní hoši, co&nbsp;nezlobí. Z&nbsp;podstaty byl výjimečný a&nbsp;‚na cestě‘ jedině Sahula, anebo byl psychopat na&nbsp;drogách jako kytarista Nikotýn, s&nbsp;oteklýma obrovskýma rukama od&nbsp;nějaké žilní infekce, který měl po&nbsp;kapsách hrstě trifáčů, perníku a&nbsp;brauna“.</span></p>
          <p class="chunk" data-nb-ref-number="246" data-nb-words="17" data-nb-chars="99"><span class="idea" data-nb-ref-number="246" id="idea246" data-nb-words="17" data-nb-chars="99">Tahle věta byla má&nbsp;poslední. Škrob řekl „Stop!“, studeně a&nbsp;štítivě mi&nbsp;poděkovali a&nbsp;to bylo všechno.</span></p>
          <p class="chunk" data-nb-ref-number="247" data-nb-words="88" data-nb-chars="583"><span class="idea" data-nb-ref-number="247" id="idea247" data-nb-words="88" data-nb-chars="583">Za&nbsp;půl roku jsem si&nbsp;dal tu&nbsp;práci, abych v&nbsp;dopolední repríze zhlédnul ten díl, který byl věnovaný opozičním aktivitám z&nbsp;konce starého režimu. Z&nbsp;celého, pečlivě vystříhaného rozhovoru bylo ponecháno jen torzo, kde huhňajícím hlasem vyprávím neurčité fráze (všechny věty odmítající zařazení do&nbsp;jedné řady s&nbsp;Vokny, Revolver revue atd. jsou odstraněny, zmínka o&nbsp;neznámém pojmu z&nbsp;konce osmdesátých let „Žádnej Havel!“ samozřejmě vystřižena také)… celý můj příspěvek ukončuje věta o&nbsp;„trifáčích, perníku atd.“ Celé to&nbsp;vyznívá, že&nbsp;jsme byli parta rozcuchaných lehkoživků a&nbsp;všichni na&nbsp;drogách.</span></p>
          <p class="chunk" data-nb-ref-number="248" data-nb-words="27" data-nb-chars="168"><span class="idea" data-nb-ref-number="248" id="idea248" data-nb-words="27" data-nb-chars="168">Nezapomněli, že&nbsp;jsem jim sáhnul na&nbsp;„ikonu revoluce“. Tolik času, peněz a&nbsp;energie tolika lidí tady a&nbsp;venku, a&nbsp;ty nám teď budeš, hajzle, zpochybňovat „mediální produkt“?…</span></p>
          <p class="chunk" data-nb-ref-number="249" data-nb-words="158" data-nb-chars="990"><span class="idea" data-nb-ref-number="249" id="idea249" data-nb-words="158" data-nb-chars="990">Tiše hledím na&nbsp;zavřená dvířka vedle kina a&nbsp;s&nbsp;tichým smíchem si&nbsp;povídám: „Odkopal ses, píčo! Prozradili jste se&nbsp;oba, normální dokumentarista by&nbsp;to&nbsp;sestříhal, ale ponechal by&nbsp;základní myšlenku rozhovoru&nbsp;– že&nbsp;jsme nebyli žádný odboj, jenom parta kluků, která se&nbsp;chtěla smát a&nbsp;bavit za&nbsp;pátečních večerů v&nbsp;hospodě a&nbsp;za sobotních večírků v&nbsp;bytech našich rodičů, kteří na&nbsp;víkend většinou jezdili jako celá jejich generace na&nbsp;chalupy a&nbsp;chaty všude po&nbsp;Čechách… Nechal by&nbsp;to&nbsp;tam, protože to&nbsp;je&nbsp;obraz tehdejší doby. Pravda o&nbsp;časech před dvaceti léty… Ale samozřejmě, vy&nbsp;pravdu nechcete, vy&nbsp;potřebujete legendu o&nbsp;odvážných, utiskovaných disidentech a&nbsp;nezlomném under­groundu… Málem jsem se&nbsp;pozvracel, když mezi obličeji několika spravedlivých jsem viděl ty&nbsp;konfidentský, zaverbovaný držky&nbsp;– po&nbsp;těch letech nažraně spokojený a&nbsp;sebejistý, vědoucí, že&nbsp;ten, kdo je&nbsp;má&nbsp;na&nbsp;vodítku, jejich Pán, ten je&nbsp;nenechá hladovět a&nbsp;ochrání je. Tihle lidé mají obrovský instinkt, kde se&nbsp;právě nachází těkavé ložisko moci.</span></p>
          <p class="chunk" data-nb-ref-number="250" data-nb-words="23" data-nb-chars="157"><span class="idea" data-nb-ref-number="250" id="idea250" data-nb-words="23" data-nb-chars="157">Potřebujete lež. A&nbsp;tak jste se&nbsp;prozradili tou zkušenou cenzorskou rukou. Marná sláva&nbsp;– klobouk dolů, je&nbsp;to&nbsp;kus profesionálně provedený, poctivý dezinformace…</span></p>
          <p class="chunk" data-nb-ref-number="251" data-nb-words="135" data-nb-chars="790"><span class="idea" data-nb-ref-number="251" id="idea251" data-nb-words="135" data-nb-chars="790">Tuhle jsem při výletě s&nbsp;přáteli v&nbsp;lukách u&nbsp;Berounky&nbsp;– šli jsme se&nbsp;koupat k&nbsp;jezu u&nbsp;Mokropsů&nbsp;– potkal „inženýrské brýle“, jely na&nbsp;kolech s&nbsp;celou rodinou. Děti, manželka, všichni projeli okolo nás&nbsp;– jen „historický publicista“ se&nbsp;vyhnul obloukem, a&nbsp;když byl poznán jedním z&nbsp;mých známých, který se&nbsp;profesně pohybuje v&nbsp;různých časopisech a&nbsp;denících, a&nbsp;ten známý na&nbsp;něj volal křestním jménem, „inženýr lidských duší“ jen vtáhl hlavu mezi ramena, jakože neslyší, shrbil se&nbsp;do&nbsp;pedálů a&nbsp;mlčky, jako by&nbsp;se&nbsp;mu&nbsp;náhle chtělo, velikým obloukem zmizel v&nbsp;křoví u&nbsp;řeky, a&nbsp;po chvíli bylo vidět, jak na&nbsp;dlouhé prašné cestě uhání cyklista za&nbsp;svojí rodinou, která v&nbsp;dálce stojí a&nbsp;hledí překvapeně, jak jejich živitel krouží podivné piruety a&nbsp;oblouky v&nbsp;lučinách, kodrcá na&nbsp;krtinách, brýle hážou ocelové záblesky.</span></p>
        </section>
        <section>
          <p class="chunk" data-nb-ref-number="252" data-nb-words="56" data-nb-chars="339"><span class="idea" data-nb-ref-number="252" id="idea252" data-nb-words="56" data-nb-chars="339">Starého údržbáře, nosatého pamětníka, znám z&nbsp;let, kdy jsem dělal v&nbsp;jedné blízké kotelně, je&nbsp;to&nbsp;už&nbsp;brachu dobrých dvacet let, možná o&nbsp;kousek víc. Občas jsme ho&nbsp;uprosili a&nbsp;on nám přišel opravit poškozené ventily na&nbsp;parovodech, poradil, kudy asi vede plyn a&nbsp;staré, dávné vedení vysokého napětí, kabely v&nbsp;betonových šachtách hluboko v&nbsp;podzemí.</span></p>
          <p class="chunk" data-nb-ref-number="253" data-nb-words="67" data-nb-chars="461"><span class="idea" data-nb-ref-number="253" id="idea253" data-nb-words="67" data-nb-chars="461">Tenhle zkušený indián je&nbsp;prakticky nevyhoditelný, zná nejen celý tenhle palác od&nbsp;střechy až&nbsp;po&nbsp;sklepení, ale umí se&nbsp;orientovat v&nbsp;tom propojeném propletenci domů a&nbsp;chodeb, v&nbsp;celém bloku ohraničeném Spálenou ulicí, Václavským náměstím a&nbsp;Vodičkovou, vzadu pak zakončenou uličkou V&nbsp;Jámě. Nikdo nemá tak hluboké duševní vlastnictví týkající se&nbsp;všech inženýrských sítí, vzduchotechniky a&nbsp;kanalizace. Některé prostory a&nbsp;propojení nejsou ani zakresleny v&nbsp;plánech budov.</span></p>
          <p class="chunk" data-nb-ref-number="254" data-nb-words="215" data-nb-chars="1376"><span class="idea" data-nb-ref-number="254" id="idea254" data-nb-words="215" data-nb-chars="1376">Přátelsky klábosíme, pravda já, takřka o&nbsp;generaci mladší, spíše jen přizvukuju diskusi mezi šedými vlky. „Hele, tamhle jde manažér, dneska měli sezení s&nbsp;Havlovou až&nbsp;do&nbsp;noci, ona má&nbsp;ty&nbsp;svoje středy, takovej je&nbsp;to&nbsp;salon, zve si&nbsp;tam nějaký profesory a&nbsp;tak podobně.“ Strážák, taky už&nbsp;postarší břichatec, zasmál se&nbsp;chraplavě: „Víš, že&nbsp;ten manažer je&nbsp;buzna? Zlá, nelítostná fena.“… Skrze jednosměrné zrcadlo si&nbsp;zblízka prohlížím černovlasého, zamračeného mladíka s&nbsp;bledým ksichtem, kolik mu&nbsp;může být&nbsp;– nejvýš pětatřicet? Pak zahlédnu, když odkráčel dál, veliké, podivné přezky na&nbsp;lakovaných botkách. To&nbsp;je&nbsp;hodno pozornosti, dost často mají slabost tito samcoložní, slabost pro nějakou tretku, něco, co&nbsp;by&nbsp;si&nbsp;normální chlap na&nbsp;sebe nikdy nevzal. Tenhle má&nbsp;přezky, velké třpytivé spony na&nbsp;lakýrkách, jiný&nbsp;– jemuž se&nbsp;říkalo Kikina, byl disponentem v&nbsp;jedné firmě a&nbsp;z&nbsp;drahého, ručně šitého obleku mu&nbsp;vykukovaly z&nbsp;rukávů černé, krajkové manžety… Hrome, tohodle panáčka už&nbsp;jsem někde viděl, někde v&nbsp;Itálii, jasně! Takový divný jméno, něco jako Pistorius… Viktorius… nebo snad Prokopius? Už&nbsp;nevím. Bylo to&nbsp;loni, byl jsem s&nbsp;Řehořem S. v&nbsp;Benátkách, pomáhal jsem mu&nbsp;naložit dodávku vína a&nbsp;různých pokrutin, které miluje a&nbsp;prodává ve&nbsp;svém podniku. Velké pětilitrové zavařovací sklenice plné v&nbsp;oleji naložených, na&nbsp;slunci sušených rajčat, různobarevné olivy, rybičky nakládané, pečené lilky atd.</span></p>
          <p class="chunk" data-nb-ref-number="255" data-nb-words="35" data-nb-chars="212"><span class="idea" data-nb-ref-number="255" id="idea255" data-nb-words="35" data-nb-chars="212">Jeli jsme okolo jezera Lago di&nbsp;Garda, navštívit jeho známé a&nbsp;potom do&nbsp;Benátek, pro koření, kávu a&nbsp;čaje, má&nbsp;tam dobrý kontakt v&nbsp;nějaké starodávné restauraci, za&nbsp;velkoobchodní ceny mu&nbsp;majitel přenechává část zboží.</span></p>
          <p class="chunk" data-nb-ref-number="256" data-nb-words="121" data-nb-chars="723"><span class="idea" data-nb-ref-number="256" id="idea256" data-nb-words="121" data-nb-chars="723">Na&nbsp;jednom malém náměstí mě&nbsp;Řehoř zatáhl do&nbsp;stínu v&nbsp;podloubí a&nbsp;mlčky kývl brejličkami na&nbsp;protější chodník. Tam, v&nbsp;prudkém dopoledním slunci, kráčel černovlasý, černě oblečený bledý ksicht a&nbsp;za ruku se&nbsp;držel s&nbsp;křehkým blonďáčkem. Pospíchali kamsi a&nbsp;byli evidentně šťastní. „Vidíš to?“ povídá Řehoř, „to je&nbsp;ten kašpar z&nbsp;Lucerny, ty&nbsp;ho&nbsp;neznáš, já&nbsp;jsem s&nbsp;ním kdysi jednal, měl jsem zájem o&nbsp;skladový prostory, je&nbsp;to&nbsp;úlisnej had. A&nbsp;zlá, divná děvka.“ Takovou vážnou dikci jsem u&nbsp;jindy pohodového Řehoře neznal… Zmínil se&nbsp;krátce, že&nbsp;jeho matka (o&nbsp;které vím, že&nbsp;pracovala v&nbsp;bezpečnostních službách) zná otce tohodle manažera, je&nbsp;to&nbsp;prý stará figura z&nbsp;bývalé kontrarozvědky. Dál to&nbsp;Řehoř nerozváděl, v&nbsp;podstatě se&nbsp;to&nbsp;snažil zamluvit.</span></p>
          <p class="chunk" data-nb-ref-number="257" data-nb-words="32" data-nb-chars="238"><span class="idea" data-nb-ref-number="257" id="idea257" data-nb-words="32" data-nb-chars="238">Pamatuji se, že&nbsp;mi&nbsp;hlavou proběhla myšlenka, nějaké varovné signály, představa těch možných, za&nbsp;léta upevněných spojení toho starýho kontrabráchy… a&nbsp;jeho syn dělá nejbližšího spolupracovníka Havlové. Jeho rukama měsíčně probíhají miliony.</span></p>
          <p class="chunk" data-nb-ref-number="258" data-nb-words="41" data-nb-chars="263"><span class="idea" data-nb-ref-number="258" id="idea258" data-nb-words="41" data-nb-chars="263">Černovlasá figura, opatrně se&nbsp;rozhlížejíc a&nbsp;otáčejíc (zřejmě cosi cítila v&nbsp;zátylku&nbsp;– má&nbsp;instinkt, a&nbsp;taky na&nbsp;konci páteře&nbsp;– mohutný hýžďový sonar, jako každá pořádná ženská registruje i&nbsp;on, ptakořitník, cizí pohled). Loutka zmizela v&nbsp;rušných tmách Vodičkovy ulice.</span></p>
        </section>
        <section>
          <p class="chunk" data-nb-ref-number="259" data-nb-words="19" data-nb-chars="111"><span class="idea" data-nb-ref-number="259" id="idea259" data-nb-words="19" data-nb-chars="111">„Dneska ňákej rušnej večer. Kde jste se&nbsp;vy&nbsp;tady vzal, v&nbsp;tuhle hodinu, pane Zícha?“ ptám se&nbsp;vrásčitého údržbáře.</span></p>
          <p class="chunk" data-nb-ref-number="260" data-nb-words="72" data-nb-chars="424"><span class="idea" data-nb-ref-number="260" id="idea260" data-nb-words="72" data-nb-chars="424">„Ale, přestalo jít kalový čerpadlo v&nbsp;suterénu, tak jsem radši přijel, vono tam je&nbsp;ještě jedno záložní, který spíná o&nbsp;něco pozdějc, ale nechtěl jsem riskovat, že&nbsp;se&nbsp;něco stane. Byl tu&nbsp;dneska ples, koncert a&nbsp;ještě plná restaurace, do&nbsp;toho ten salon Havlový. Tak jsem vyčistil ucpanej sací koš, nechal odčerpat jímku a&nbsp;teď čekám, jestli ten plovák&nbsp;– každou chvíli má&nbsp;sepnout kontakt a&nbsp;vycucnout ty&nbsp;sračky nahoru do&nbsp;kanalizace…“</span></p>
          <p class="chunk" data-nb-ref-number="261" data-nb-words="10" data-nb-chars="52"><span class="idea" data-nb-ref-number="261" id="idea261" data-nb-words="10" data-nb-chars="52">„To je&nbsp;tak hluboko? Až&nbsp;pod kanalizací? To&nbsp;je&nbsp;hlína…“</span></p>
          <p class="chunk" data-nb-ref-number="262" data-nb-words="13" data-nb-chars="70"><span class="idea" data-nb-ref-number="262" id="idea262" data-nb-words="13" data-nb-chars="70">„Chceš se&nbsp;kouknout? Zrovna tam jdu. Už&nbsp;by&nbsp;to&nbsp;mělo makat bez problémů.“</span></p>
          <p class="chunk" data-nb-ref-number="263" data-nb-words="67" data-nb-chars="421"><span class="idea" data-nb-ref-number="263" id="idea263" data-nb-words="67" data-nb-chars="421">Kývu a&nbsp;s&nbsp;úsměvem mizím za&nbsp;údržbářovými zády v&nbsp;malých, úzkých dvířkách. Jak vnitřek nějaké matice, jak závit po&nbsp;šroubu zavrtává se&nbsp;někam dolů spirálovité, úzké schodiště. Po&nbsp;pár metrech stojím uprostřed veliké kuchyně, je&nbsp;to&nbsp;přímo sál obklopený výklenky přípraven a&nbsp;lednic. Tuším, že&nbsp;jsem v&nbsp;zázemí Černýho koně. Skupinka kuchtíků už&nbsp;má&nbsp;klid, poslední hosté se&nbsp;s&nbsp;tlumeným pozpěvováním trousí po&nbsp;hlavním schodišti k&nbsp;východu.</span></p>
          <p class="chunk" data-nb-ref-number="264" data-nb-words="62" data-nb-chars="440"><span class="idea" data-nb-ref-number="264" id="idea264" data-nb-words="62" data-nb-chars="440">Mezi bíle oděnými postavami rozeznávám v&nbsp;civilu oblečeného štíhlého chlapíka s&nbsp;tmavými fousky nad horním rtem. Hlavu úzkou jak fretka rychle otočil naším směrem a&nbsp;přátelsky se&nbsp;zubě, zamával na&nbsp;starého údržbáře velikým nožem. „Pojďte si&nbsp;ochutnat, pánové,“ zve nás, „dělal jsem dneska švestkový koláče…“ Dostáváme z&nbsp;velikého plechu uříznuté teninké pláty jakoby perníkového koláče posázeného rozpečenými švestkami a&nbsp;vysoko posypané žmolenkou.</span></p>
          <p class="chunk" data-nb-ref-number="265" data-nb-words="48" data-nb-chars="247"><span class="idea" data-nb-ref-number="265" id="idea265" data-nb-words="48" data-nb-chars="247">Dívám se&nbsp;a&nbsp;naslouchám, jak se&nbsp;ti&nbsp;dva zkušení šíbři baví a&nbsp;pošťuchují. „Hele, máš to&nbsp;samou mouku a&nbsp;ňák si&nbsp;dal málo másla do&nbsp;tý&nbsp;žmolenky,“ povídá na&nbsp;oko vyčítavě zjizvený údržbář a&nbsp;mrká na&nbsp;mě&nbsp;jedním okem. „Ale chuťově to&nbsp;je&nbsp;fajn, to&nbsp;se&nbsp;musí nechat.“</span></p>
          <p class="chunk" data-nb-ref-number="266" data-nb-words="33" data-nb-chars="188"><span class="idea" data-nb-ref-number="266" id="idea266" data-nb-words="33" data-nb-chars="188">„To víš, že&nbsp;jo!“ nenechá se&nbsp;dlouho pobízet mušketýrek s&nbsp;velkým nožem, pod černým knírkem se&nbsp;šklebí ostré zuby „Kunda taky neni hezká, a&nbsp;panečku, jak ji&nbsp;lížeš, jak ti&nbsp;chutná! Nemám pravdu?“</span></p>
          <p class="chunk" data-nb-ref-number="267" data-nb-words="27" data-nb-chars="182"><span class="idea" data-nb-ref-number="267" id="idea267" data-nb-words="27" data-nb-chars="182">Starý údržbář spokojeně kýve hlavou. Šéfkuchařova rychlá, jakoby brilantinou namazaná hlavička sekla po&nbsp;mně veselým pohledem. „Odněkaď vás znám. Už&nbsp;sem vás někde viděl, je&nbsp;to&nbsp;možný?“</span></p>
          <p class="chunk" data-nb-ref-number="268" data-nb-words="22" data-nb-chars="136"><span class="idea" data-nb-ref-number="268" id="idea268" data-nb-words="22" data-nb-chars="136">„Jasně, je&nbsp;to&nbsp;snadný, chodívám za&nbsp;kamarádem do&nbsp;kavárny, do&nbsp;Kávovarny, tam jste asi moh vidět mojí kýblovitou hlavu.“ Smějeme se&nbsp;všichni.</span></p>
          <p class="chunk" data-nb-ref-number="269" data-nb-words="23" data-nb-chars="136"><span class="idea" data-nb-ref-number="269" id="idea269" data-nb-words="23" data-nb-chars="136">„Nemysli si, tady mistr kuchař není jen tak někdo, to&nbsp;je&nbsp;osobní kuchař Sloveny,“ povídá mi&nbsp;vrásčitý údržbář a&nbsp;kýve směrem k&nbsp;mušketýrovi.</span></p>
          <p class="chunk" data-nb-ref-number="270" data-nb-words="40" data-nb-chars="225"><span class="idea" data-nb-ref-number="270" id="idea270" data-nb-words="40" data-nb-chars="225">„Ale, to&nbsp;je&nbsp;jen taková věc na&nbsp;důchod,“ brání se&nbsp;skromně kuchař, „já sem vařil v&nbsp;hotelích ve&nbsp;Švédsku, v&nbsp;Norsku a&nbsp;taky…“ pozorně se&nbsp;mi&nbsp;díval ostrýma očima do&nbsp;tváře, „…na Hradě, a&nbsp;tak jsem opravdu obsluhoval anglickou královnu.“</span></p>
          <p class="chunk" data-nb-ref-number="271" data-nb-words="9" data-nb-chars="53"><span class="idea" data-nb-ref-number="271" id="idea271" data-nb-words="9" data-nb-chars="53">„No teda, to&nbsp;musela bejt rachota, ty&nbsp;hradní recepce…“</span></p>
          <p class="chunk" data-nb-ref-number="272" data-nb-words="193" data-nb-chars="1200"><span class="idea" data-nb-ref-number="272" id="idea272" data-nb-words="193" data-nb-chars="1200">Vějířky jemných vrásek v&nbsp;jinak nestárnoucím klukovském obličeji se&nbsp;přimhouřily nad tou erbovní vzpomínkou: „Jo, kamaráde, všechno se&nbsp;to&nbsp;musí napřed zorganizovat. Když vaříš pět set porcí svíčkový na&nbsp;smetaně, tak tam nemůžeš použít pravou svíčkovou, ta&nbsp;by&nbsp;se&nbsp;ti&nbsp;v&nbsp;těch kastrolech rozvařila. Musí se&nbsp;tam dát svíčková falešná, to&nbsp;je&nbsp;takovej dlouhej kus hovězího, kterej má&nbsp;pevnější vlákna a&nbsp;vydrží, nerozpadne se. No, samozřejmě se&nbsp;hradnímu protokolu fakturuje svíčková pravá, ten rozdíl dělal pěknou parketu.“ Poplácal se&nbsp;po&nbsp;virtuální prkenici. „Ovšem musíš se&nbsp;umět dělit s&nbsp;těma pravejma lidma.“ Tuhle pravdu mi&nbsp;sdělil černý švihák a&nbsp;chmouřil jedno pojednou vážné oko. „Jo to&nbsp;bych vám moh vyprávět, jak to&nbsp;chodilo ještě v&nbsp;RaJi, za&nbsp;starejch časů, kropili jsme zelí vodou, to&nbsp;nasáklo snad desetkrát, to&nbsp;byly objemy, to&nbsp;si&nbsp;musel náměstkovi přinýst parketu,“ opět poklepání po&nbsp;záňadří, „a&nbsp;všecko šlo jak po&nbsp;másle, všichni byli spokojený.“ Pak se&nbsp;zamračil, na&nbsp;něco nepříjemného si&nbsp;pojednou vzpomněl: „To jen v&nbsp;tom hotelu Hoffmeister, tam na&nbsp;mě&nbsp;ušili chatrč, že&nbsp;jsem jim vyfakturoval smetanu do&nbsp;kafe za&nbsp;šedesát tisíc těch kalíšků. Chtěli to&nbsp;na&nbsp;mně soudně… Pomohla mi&nbsp;tenkrát tady paní Slovena.“ Polkl dojatě.</span></p>
          <p class="chunk" data-nb-ref-number="273" data-nb-words="67" data-nb-chars="442"><span class="idea" data-nb-ref-number="273" id="idea273" data-nb-words="67" data-nb-chars="442">Ještě chvíli jsme poslouchali jeho příběhy ze&nbsp;světa. Hlavou mi&nbsp;prolétly vzpomínky, že&nbsp;jsem ho&nbsp;viděl řídit pozlacený, obrovský terénní chevrolet, do&nbsp;kterého nastupoval Pižďuchův bratr s&nbsp;manželkou. Je&nbsp;to&nbsp;vystudovaná fyzička nebo něco na&nbsp;ten způsob. „Vymyslela atomovou halušku…“ Se&nbsp;smíchem jsem to&nbsp;vyprávěl kdysi Řehořovi, ten se&nbsp;pojednou polekaně přestal smát, pak znovu nahodil motor, ale bylo to&nbsp;jiné, samozřejmě… byl nakonec nějak z&nbsp;přízně.</span></p>
          <p class="chunk" data-nb-ref-number="274" data-nb-words="143" data-nb-chars="953"><span class="idea" data-nb-ref-number="274" id="idea274" data-nb-words="143" data-nb-chars="953">Loučíme se&nbsp;s&nbsp;šéfkuchařem a&nbsp;mizíme v&nbsp;dalších dvířkách, a&nbsp;další, tentokrát opravdu hluboké točité schody, zhruba po&nbsp;šesti mezaninech&nbsp;– za&nbsp;plechovými dveřmi je&nbsp;slyšet z&nbsp;velkého sálu, jak hlaholí poslední technici, bedňáci a&nbsp;uklízečky v&nbsp;pojednou liduprázdných, pustých prostorách&nbsp;– úzké schodiště končí jedno patro pod podlahou velkého sálu. Je&nbsp;zde teplo, tiše hučí za&nbsp;zdí plynová kotelna. Sestupujeme do&nbsp;úplného dna betonové vany paláce Lucerna. Jsou zde kalové a&nbsp;průsakové jímky. Mohutná kalová čerpadla, zapojena na&nbsp;spínací systém plováků a&nbsp;protizávaží, zrovna s&nbsp;hlučným chrochtáním srkají černý kal, hovna a&nbsp;vrstvu speklého hajzlpapíru. Vedle na&nbsp;betonové podlaze je&nbsp;vidět hromada bordelu, různých plastových zátek, brček a&nbsp;dámských vložek… taky tam jsou zmuchlané hadry, kapesníky nebo kalhotky a&nbsp;jedna podprsenka… to&nbsp;všechno opilí návštěvníci bálu, to&nbsp;vše vyprodukovalo jejich veselí, uvedlo do&nbsp;pohybu všechny měchýře a&nbsp;střeva, naplnily žumpu po&nbsp;okraj.</span></p>
          <p class="chunk" data-nb-ref-number="275" data-nb-words="63" data-nb-chars="388"><span class="idea" data-nb-ref-number="275" id="idea275" data-nb-words="63" data-nb-chars="388">Starý údržbář mi&nbsp;ukazuje zázemí, mají zde dílnu, sprchu v&nbsp;tma­vém sále u&nbsp;výměníků. Výtah na&nbsp;popelnice ústí nahoře na&nbsp;chodníku. Je&nbsp;zde šero, v&nbsp;rozestupech matně svítí nouzová osvětlení, je&nbsp;slyšet ustavičné kapání vody, zurčení průsaků. „Starej Havel tu&nbsp;chtěl prej mít zimní palác s&nbsp;ledovým kluzištěm, tady dole se&nbsp;počítalo s&nbsp;velkejma čpavkovejma motorama na&nbsp;výrobu ledu. Pak z&nbsp;toho sešlo.“</span></p>
          <p class="chunk" data-nb-ref-number="276" data-nb-words="23" data-nb-chars="143"><span class="idea" data-nb-ref-number="276" id="idea276" data-nb-words="23" data-nb-chars="143">V&nbsp;dálce, na&nbsp;konci široké chodby přehrazené mříží, nějací muzikanti stěhují bedny z&nbsp;šaten, je&nbsp;tam nákladní výtah, který ústí do&nbsp;Vodičkovy ulice.</span></p>
          <p class="chunk" data-nb-ref-number="277" data-nb-words="66" data-nb-chars="447"><span class="idea" data-nb-ref-number="277" id="idea277" data-nb-words="66" data-nb-chars="447">Starý indián v&nbsp;zelených montérkách odemyká mříž a&nbsp;jedeme nahoru společně s&nbsp;těmi bedňáky. Vystoupíme z&nbsp;veliké kabiny přímo na&nbsp;chodník… Starý číman si&nbsp;hned zapaluje cigaretu. Přátelsky se&nbsp;loučím (staroch kývne hlavou a&nbsp;šakalíma očima pozoruje mladé ženské, jak okolo něj proudí zúženým hrdlem pasáže), odcházím, ztrácím se&nbsp;v&nbsp;hloučcích opilců a&nbsp;zevlujících chmatáků. Temný chodník před hernou U&nbsp;Nováků pokropilo skvrnité světlo projíždějící tramvaje.</span></p>
        </section>
        <section>
          <p class="chunk" data-nb-ref-number="278" data-nb-words="8" data-nb-chars="39"><span class="idea" data-nb-ref-number="278" id="idea278" data-nb-words="8" data-nb-chars="39">Je&nbsp;noc a&nbsp;v&nbsp;chřípí cítím vůni tajemství.</span></p>
          <p class="chunk" data-nb-ref-number="279" data-nb-words="35" data-nb-chars="203"><span class="idea" data-nb-ref-number="279" id="idea279" data-nb-words="35" data-nb-chars="203">Tahle chvíle je&nbsp;dobrá k&nbsp;položení několika otázek. Ty&nbsp;věty se&nbsp;rodily a&nbsp;rostly na&nbsp;konci osmdesátých let, zrály jak víno, destilované a&nbsp;vybrušované časem a&nbsp;událostmi… až&nbsp;se&nbsp;z&nbsp;nich staly tenké, ostré čepele.</span></p>
          <p class="chunk" data-nb-ref-number="280" data-nb-words="147" data-nb-chars="1013"><span class="idea" data-nb-ref-number="280" id="idea280" data-nb-words="147" data-nb-chars="1013">Půlnoc prošla kolem, tiché vzdálené zvony na&nbsp;staroměstských věžích hovoří do&nbsp;tmy. Na&nbsp;dně těchto míst, u&nbsp;Václaváku, je&nbsp;jejich hlas jenom vzdáleným ševelením ze&nbsp;sna. Hulákající osamělé hloučky pomalu křehnou chladem, prostitutky a&nbsp;chmatáci kloužou podél zdí, jsou v&nbsp;plné práci… lovná zvěř zalézá do&nbsp;děr hotelů. Někteří zoufalci, hlavně postarší, slušně oblečení mužové s&nbsp;inteligentním výrazem ve&nbsp;tváři, hledají svého predátora. Teď jednoho takového „inženýra“ míjím, potichu se&nbsp;dohaduje se&nbsp;dvěma „bludičkami“… jedna má&nbsp;obličej jako Jean Gabin v&nbsp;dobách, kdy hrál postaršího komisaře Maigreta (myslím, že&nbsp;je&nbsp;to&nbsp;Dorota, s&nbsp;kterou se&nbsp;zapletl podivín Leoš), druhé děvče je&nbsp;asi sedmdesátiletá stařena namalovaná jak indián. Tlumený hovor doprovázený gestikulací a&nbsp;posunčinou (vzduchem létají cifry)&nbsp;– nebýt toho nápadného kurvího oblečení, vypadala by&nbsp;ta&nbsp;scéna jako hovor odborníka s&nbsp;vědeckými kolegyněmi… postávají před „Kentuckým kuřetem“, zaujati nějakým teoretickým problémem, asi se&nbsp;právě vracejí z&nbsp;nějakého sympozia.</span></p>
        </section>
        <section>
          <p class="chunk" data-nb-ref-number="281" data-nb-words="23" data-nb-chars="148"><span class="idea" data-nb-ref-number="281" id="idea281" data-nb-words="23" data-nb-chars="148">Jdu Vodičkovou ulicí, skupinky opilců řídnou, hlukové bubliny&nbsp;– křoviska hovorů a&nbsp;výkřiků se&nbsp;vzdalují a&nbsp;hasnou, město zde dostává běžnou noční tvář.</span></p>
          <p class="chunk" data-nb-ref-number="282" data-nb-words="92" data-nb-chars="612"><span class="idea" data-nb-ref-number="282" id="idea282" data-nb-words="92" data-nb-chars="612">Koleje zatáčejí, tekuté odlesky mezi dlážděním, v&nbsp;dálce vidím, jak ve&nbsp;stanici čekají v&nbsp;řadě za&nbsp;sebou noční tramvaje. Zahýbám na&nbsp;Karlák kolem Novoměstské radnice, okolo cukrárny U&nbsp;Itala blahé paměti. Rozlehlé prostranství Karlova náměstí, jeho park s&nbsp;prastarými zkřivenými akáty a&nbsp;sloupovitými stromy je&nbsp;žíhaný zářivkovým světlem z&nbsp;rozsvícených oken nemocnic a&nbsp;nočních ambulancí. Neonové reklamy z&nbsp;dálky prozařují skrz keře a&nbsp;tmu uprostřed parku. Z&nbsp;Ječné ulice přijíždí žlutá svítící housenka, na&nbsp;zastávce vyloží něco mravenců, další dovnitř zalezou, a&nbsp;s&nbsp;cinkáním obkružujíc park mizí někam na&nbsp;Výtoň, do&nbsp;Podskalí.</span></p>
          <p class="chunk" data-nb-ref-number="283" data-nb-words="60" data-nb-chars="363"><span class="idea" data-nb-ref-number="283" id="idea283" data-nb-words="60" data-nb-chars="363">Protáhnu se&nbsp;úzkým průchodem, malou pasáží, na&nbsp;kterou zapomínám, a&nbsp;jsem vždy překvapen, že&nbsp;je&nbsp;zde možné zmizet z&nbsp;rozlehlých prostor náměstí malou dírou v&nbsp;dlouhé frontě domů. Je&nbsp;tady nějaká přiboudlá pizzerie… po&nbsp;pár krocích vstupuji do&nbsp;Malé Štěpánské. Je&nbsp;to&nbsp;tady několikrát zalomená slepá ulice, tichý záliv. I&nbsp;za dne je&nbsp;tady klid, lomoz vyvěrá někde za&nbsp;střechami.</span></p>
          <p class="chunk" data-nb-ref-number="284" data-nb-words="51" data-nb-chars="298"><span class="idea" data-nb-ref-number="284" id="idea284" data-nb-words="51" data-nb-chars="298">Moje kroky se&nbsp;odrážejí od&nbsp;zdí okolních domů, tmavá spící okna, nikde člověk. V&nbsp;hlavě si&nbsp;připravuju, řadím myšlenky na&nbsp;Béďu, na&nbsp;kamaráda. Jsou to&nbsp;vzpomínky staré víc jak dvacet let. Některé věci za&nbsp;ten čas vytvořily okolo sebe obal z&nbsp;možných výkladů, takový legendární&nbsp;– dejme tomu až&nbsp;pohádkový háv.</span></p>
          <p class="chunk" data-nb-ref-number="285" data-nb-words="69" data-nb-chars="420"><span class="idea" data-nb-ref-number="285" id="idea285" data-nb-words="69" data-nb-chars="420">Automaticky zahýbám na&nbsp;rohu do&nbsp;Štěpánské. Přecházím na&nbsp;druhou stranu, uličkou Na&nbsp;Rybníčku, podél chrámu a&nbsp;kamenné rotundy, další zóna ticha&nbsp;– s&nbsp;naprostou samozřejmostí se&nbsp;něco pohnulo ve&nbsp;výklenku činžáku u&nbsp;popelnic. Zahýbám na&nbsp;rohu do&nbsp;ulice V&nbsp;Tůních… Musel tady být, ještě ve&nbsp;středověku se&nbsp;tu&nbsp;potok rozléval do&nbsp;mokřiny a&nbsp;tůní, dlažba&nbsp;– celý terén těchto míst je&nbsp;proláklý, vrstevnice tu&nbsp;tvoří takovou římsu, takovou dlaň.</span></p>
          <p class="chunk" data-nb-ref-number="286" data-nb-words="50" data-nb-chars="319"><span class="idea" data-nb-ref-number="286" id="idea286" data-nb-words="50" data-nb-chars="319">V&nbsp;Žitné s&nbsp;bzučením projíždějí osamělá auta, jejich pneumatiky v&nbsp;noci tiše zpívají. Volným krokem přecházím do&nbsp;Smeček. Vypouštím dlouhé prdy, jak se&nbsp;mi&nbsp;útroby svírají napětím. Nebude to&nbsp;jednoduché. Budu muset zvolna a&nbsp;lehkou rukou. Béďa má&nbsp;gigantický instinkt a&nbsp;jeho paranoia s&nbsp;posledními léty dostala až&nbsp;ušlechtilý ráz.</span></p>
        </section>
        <section>
          <p class="chunk" data-nb-ref-number="287" data-nb-words="20" data-nb-chars="124"><span class="idea" data-nb-ref-number="287" id="idea287" data-nb-words="20" data-nb-chars="124">Béďův podnik je&nbsp;přilepený k&nbsp;frontě veřejných domů, tam, kde končí zóna bordelů, je&nbsp;v&nbsp;suterénu pochmurného činžáku noční bar.</span></p>
          <p class="chunk" data-nb-ref-number="288" data-nb-words="48" data-nb-chars="277"><span class="idea" data-nb-ref-number="288" id="idea288" data-nb-words="48" data-nb-chars="277">Je&nbsp;už&nbsp;po&nbsp;půlnoci, a&nbsp;tak jsou dveře zamčené a&nbsp;musí se&nbsp;zazvonit. Pátravé oko kamery mi&nbsp;hledí přímo do&nbsp;obličeje, z&nbsp;reproduktoru se&nbsp;ozve zamečení a&nbsp;tichý smích. Ano&nbsp;– Béďa osobně. Zahýkám potichu a&nbsp;přidám zachrochtání. Elektrický zámek zabzučí a&nbsp;můžu kráčet po&nbsp;schodech do&nbsp;podzemí.</span></p>
          <p class="chunk" data-nb-ref-number="289" data-nb-words="21" data-nb-chars="135"><span class="idea" data-nb-ref-number="289" id="idea289" data-nb-words="21" data-nb-chars="135">Schodištěm mi&nbsp;vane do&nbsp;tváře cigaretový teplý vzduch a&nbsp;nějaké vůně a&nbsp;složité zápachy&nbsp;– pachová stopa, složená mozaika osazenstva uvnitř.</span></p>
          <p class="chunk" data-nb-ref-number="290" data-nb-words="36" data-nb-chars="254"><span class="idea" data-nb-ref-number="290" id="idea290" data-nb-words="36" data-nb-chars="254">Příjemné šero pergamenových stínidel a&nbsp;kovaných, železných lustrů, laskavé… ztišené prostory. Tlumeně hovořící dvojice u&nbsp;stolků míjím se&nbsp;společenským úsměvem. Nikoho zde neznám, do&nbsp;těchhle míst chodím zřídka, je&nbsp;to&nbsp;tady opravdu&nbsp;– takové sametové podzemí.</span></p>
          <p class="chunk" data-nb-ref-number="291" data-nb-words="113" data-nb-chars="772"><span class="idea" data-nb-ref-number="291" id="idea291" data-nb-words="113" data-nb-chars="772">Část míst není obsazena, je&nbsp;přeci už&nbsp;hluboká noc. A&nbsp;zavřené dveře odfiltrují tu&nbsp;opilou chásku anglických turistů, ti&nbsp;jsou polknuti sportbary s&nbsp;velikými blikajícími obrazovkami a&nbsp;nakonec jsou tito chasníci vyšťaveni v&nbsp;bordelech, které tu&nbsp;tvoří souvislou, neony útočící hradbu. Přítomnost ohavné městské pouliční reality a&nbsp;blahý prostor zde dole, pod terénem&nbsp;– ta&nbsp;ambivalence, neblahé i&nbsp;příjemné zároveň&nbsp;– to&nbsp;je&nbsp;typické pro tu&nbsp;rozmixovanou pěnu života, která se&nbsp;stroboskopickým, flashovým způsobem odehrává v&nbsp;centrech měst. Každý jeden milivteřinový záblesk je&nbsp;jedna realita, další obrázek je&nbsp;již jiný. Časoprostorový vír v&nbsp;těchto smogem a&nbsp;fritovacím olejem potažených prostorách, asfaltem vysmolených korytech ulic. Srdce černé díry zde drtí čas do&nbsp;nadsvětelných rychlostí.</span></p>
        </section>
        <section>
          <p class="chunk" data-nb-ref-number="292" data-nb-words="67" data-nb-chars="423"><span class="idea" data-nb-ref-number="292" id="idea292" data-nb-words="67" data-nb-chars="423">Béďa na&nbsp;mne kýve svou malou, myší hlavičkou. V&nbsp;šeru, v&nbsp;koutě, zde u&nbsp;velkého stolu sedává, obklopen společností štamgastů a&nbsp;známých. Když přijde větší společnost hostů, tak jim přenechává tento věčně rezervovaný stůl a&nbsp;stahuje se&nbsp;do&nbsp;zadních prostor, do&nbsp;malé kanceláře vedle lednic. Úzké prostory chodbiček bývalého sklepa jsou zastavěny až&nbsp;do&nbsp;stropu přepravkami od&nbsp;lahvového piva a&nbsp;minerálek. Tam je&nbsp;jeho pavoučí tichá nora.</span></p>
          <p class="chunk" data-nb-ref-number="293" data-nb-words="33" data-nb-chars="180"><span class="idea" data-nb-ref-number="293" id="idea293" data-nb-words="33" data-nb-chars="180">Teď je&nbsp;ale podnik poloprázdný a&nbsp;servírky postávají za&nbsp;barem a&nbsp;potichu se&nbsp;baví. Zdravím je&nbsp;pokývnutím a&nbsp;tichým úsměvem, zasouvám se&nbsp;za&nbsp;stůl a&nbsp;přes roh stolu si&nbsp;tisknem ruce s&nbsp;Béďou.</span></p>
          <p class="chunk" data-nb-ref-number="294" data-nb-words="190" data-nb-chars="1263"><span class="idea" data-nb-ref-number="294" id="idea294" data-nb-words="190" data-nb-chars="1263">Po&nbsp;formulích, šeptem drmolených, „tak co, píčo… jak žiješ?“, „jak se&nbsp;pořád máš, ty&nbsp;kozičkáři…“, doprovázených přátelským pošťuchováním&nbsp;– mlčky sedíme vedle sebe a&nbsp;hledíme do&nbsp;klenutých prostor baru, za&nbsp;zády dřevěné ostění, a&nbsp;já s&nbsp;potěšením hledím na&nbsp;mladá těla brigádnic&nbsp;– servírek, jsou to&nbsp;povětšinou studentky. Kluků tu&nbsp;je&nbsp;jenom pár, většinou mediků. Mladí, chytří fešáci se&nbsp;smyslem pro precizní práci mají též přirozenou autoritu u&nbsp;svých kolegyň, takže posléze zaujali „pozice“ vedoucích směn, předávají Béďovi spočítané tržby, připravují soupisy zboží, které je&nbsp;třeba objednat, a&nbsp;mají též jisté pravomoci vyplácet subdodavatele atd. „Chlap“ tu&nbsp;je&nbsp;jediný, a&nbsp;to samozřejmě majitel Béďa… Mezi servírkami má&nbsp;rozmístěnu loajální síť informátorů, oddaných šedých myšek, nenápadných inteligentních dívek s&nbsp;neochvějnou vnitřní morálkou. Tento kádr hlídá veškerý chod nočního baru a&nbsp;neustále je&nbsp;na&nbsp;pozoru. Jedině tak, v&nbsp;těchto zónách soumraku a&nbsp;restauračního personálu, který po&nbsp;sezonách (vždy vyhozen s&nbsp;ostudou a&nbsp;s&nbsp;nakradenými penězi, které většinou prošňupal, prochlastal atd.) dál vybydluje důvěřivé nájemce hospod&nbsp;– ne&nbsp;že&nbsp;by&nbsp;si&nbsp;to&nbsp;většinou nezasloužili, zloděj okrádá zloděje. Jen tímto způsobem je&nbsp;zde možné odolat a&nbsp;vydržet. V&nbsp;tomto případě už&nbsp;takřka osmnáct let.</span></p>
          <p class="chunk" data-nb-ref-number="295" data-nb-words="101" data-nb-chars="608"><span class="idea" data-nb-ref-number="295" id="idea295" data-nb-words="101" data-nb-chars="608">Z&nbsp;Béďova rohového stolu je&nbsp;vidět celý lokál i&nbsp;výklenky „šámbr séparé“… Nedávno si&nbsp;dal taky instalovat kamery a&nbsp;jejich signál teď dostává na&nbsp;svůj mobilní telefon. Někdy jede v&nbsp;noci do&nbsp;lesů, když nemůže spát a&nbsp;není mu&nbsp;dobře na&nbsp;duši, prochází se&nbsp;setmělým polesím někde u&nbsp;Křivoklátu a&nbsp;pak, sedě na&nbsp;pařezu na&nbsp;kraji paseky, hledí na&nbsp;rozsvícenou obrazovku telefonu a&nbsp;před očima se&nbsp;mu&nbsp;odehrává bezprostřední přítomnost v&nbsp;podzemním podniku uvnitř Prahy. „Kontroluju tak holky, je&nbsp;to&nbsp;taky dobrý proti drogovejm dealerům, dá&nbsp;se&nbsp;dobře monitorovat jejich pohyb, kolikrát si&nbsp;ke&nbsp;mně choděj pro záznam různý složky policie.“</span></p>
          <p class="chunk" data-nb-ref-number="296" data-nb-words="89" data-nb-chars="535"><span class="idea" data-nb-ref-number="296" id="idea296" data-nb-words="89" data-nb-chars="535">Popíjím temně sladký guatemalský rum. Podle údajů na&nbsp;slámou opletené lahvi má&nbsp;být stár dvacet let. Béďa povídá: „Byl tady Ghoul,“ (říkáme mu&nbsp;tak&nbsp;– je&nbsp;to&nbsp;producent filmů a&nbsp;popřevratový privatizátor Filmového studia Barrandov), „tohle je&nbsp;prej jeho milovaný pití, ochutnej, dej si, je&nbsp;to&nbsp;fakt jako med. A&nbsp;přitom všechen ten třtinovej cukr se&nbsp;předestiloval v&nbsp;čistej alkohol, sladkost je&nbsp;v&nbsp;těch aromatickejch látkách, jak to&nbsp;zraje v&nbsp;sudech.“ Kývu hlavou a&nbsp;zároveň mi&nbsp;běží tou kývající se&nbsp;lebkou vzpomínky na&nbsp;dobu před více jak dvaceti lety…</span></p>
          <p class="chunk" data-nb-ref-number="297" data-nb-words="106" data-nb-chars="647"><span class="idea" data-nb-ref-number="297" id="idea297" data-nb-words="106" data-nb-chars="647">Narodil jsem se&nbsp;dvacet let po&nbsp;válce, pamatuju si&nbsp;vůni těch časů. A&nbsp;dvacet let uběhlo od&nbsp;těch dob, kdy jsme se&nbsp;s&nbsp;Béďou skamarádili. Bylo to&nbsp;na&nbsp;delfíním vršku, poblíž starodávného tajemného místa Žiži… Béďa sloužil jako kotelník v&nbsp;bývalém Ústavu šlechtičen na&nbsp;Pražském hradě. Za&nbsp;našich časů to&nbsp;býval, a&nbsp;mám všechny důvody tvrdit, že&nbsp;pořád je&nbsp;(stejná zářivková okna svítí do&nbsp;tmy nad Prahou) objekt ministerstva vnitra. Tzv. V. správa&nbsp;– ochrana veřejných činitelů, tu&nbsp;měla svůj hlavní stan. Celý ten kolosální zelený palác s&nbsp;třemi nádvořími se&nbsp;mi&nbsp;zdá příliš rozlehlý pro jednu složku, pro „ochranku“. Budou zde nejspíš zakonspirované další organizace.</span></p>
          <p class="chunk" data-nb-ref-number="298" data-nb-words="29" data-nb-chars="197"><span class="idea" data-nb-ref-number="298" id="idea298" data-nb-words="29" data-nb-chars="197">Ve&nbsp;třetím patře hradního sklepení byla rozlehlá kotelna pro přilehlé objekty. Já&nbsp;pracoval hned vedle, chodil jsem hlídat jako noční vrátný do&nbsp;Lobkovického paláce, byla tam expozice Národního muzea.</span></p>
        </section>
        <section>
          <p class="chunk" data-nb-ref-number="299" data-nb-words="81" data-nb-chars="499"><span class="idea" data-nb-ref-number="299" id="idea299" data-nb-words="81" data-nb-chars="499">„Ten Ghoul byl trochu na&nbsp;sračky, pytle pod očima, vrásky. Vždycky si&nbsp;hrál na&nbsp;takovýho kovboje v&nbsp;botičkách, nosí uniformičky jak nějaká buzna, a&nbsp;teď, poslední dobou, mu&nbsp;nějak nechutná… Vyblil mi&nbsp;tady, jako bych to&nbsp;už&nbsp;léta nevěděl, že&nbsp;jeho fotr byl vysoká figura na&nbsp;ekonomický kontře. Mám informace, že&nbsp;v&nbsp;listopadu osmdesát devět vedl na&nbsp;ministerstvu zahraničního obchodu zvláštní oddělení, byl tam jako takzvaná činná záloha. Při převratu běhal po&nbsp;chodbách a&nbsp;křičel: Tak a&nbsp;teď budem věšet komunisty!“</span></p>
          <p class="chunk" data-nb-ref-number="300" data-nb-words="374" data-nb-chars="2171"><span class="idea" data-nb-ref-number="300" id="idea300" data-nb-words="374" data-nb-chars="2171">„Hnusná filcka!“ odplivnu na&nbsp;zem. „V&nbsp;padesátejch letech to&nbsp;bylo to&nbsp;samý, Rusáci čistili sítě, likvidovali ty, co&nbsp;za&nbsp;ně&nbsp;dělali špinavou práci, ty, co&nbsp;byli u&nbsp;toho, když vyhodili Masaryka z&nbsp;okna Černínskýho paláce, zametli se&nbsp;Slánským, pak rok šedesát osm, zase&nbsp;– náhodný sebevraždy&nbsp;– a&nbsp;hlavně! odvěký pravidlo: vytáhni z&nbsp;bahna, dej funkce těm, co&nbsp;byli předtím dole, a&nbsp;oni ti&nbsp;budou věrni, a&nbsp;musej se&nbsp;tě&nbsp;bát a&nbsp;ty na&nbsp;ně&nbsp;něco musíš mít&nbsp;– pojistku, nějakej průser z&nbsp;minula&nbsp;– a&nbsp;tak je&nbsp;necháš zlikvidovat jejich předchůdce ve&nbsp;funkcích… teď maj na&nbsp;rukou krev a&nbsp;jejich osud držíš v&nbsp;rukou ty, půjdou za&nbsp;tebou, dokud se&nbsp;tě&nbsp;budou bát&nbsp;– v&nbsp;tom případě až&nbsp;za&nbsp;hrob… Tomu se&nbsp;říká: Rozděl a&nbsp;panuj. Takováhle svoloč byla už&nbsp;za&nbsp;Němců, na&nbsp;konci války, znám to&nbsp;z&nbsp;vyprávění… nejdřív konfidenti gestapa, pak Rudé gardy&nbsp;– říkalo se&nbsp;jim Rabovací, v&nbsp;Holešovicích mi&nbsp;babička vyprávěla, jak nějakej Kabrhel ještě s&nbsp;jedním v&nbsp;květnu čtyřicet pět vodili německý rodiny i&nbsp;s&nbsp;dětma, odváděli je&nbsp;do&nbsp;takový ztracený uličky, jmenovala se&nbsp;Přádelní, ta&nbsp;ulice už&nbsp;neexistuje. Tam ty&nbsp;rodiny postříleli, těla naházeli do&nbsp;Vltavy a&nbsp;pak chodili po&nbsp;těch opuštěnejch bytech a&nbsp;kradli. Jeden to&nbsp;dotáh na&nbsp;majora StB, ale v&nbsp;osmašedesátým mu&nbsp;utek syn do&nbsp;Kanady a&nbsp;von to&nbsp;neunes a&nbsp;skočil z&nbsp;vokna, to&nbsp;víš, vnitrák&nbsp;– kariéra v&nbsp;čudu, dalšímu se&nbsp;z&nbsp;toho přeházely dráty v&nbsp;hlavě a&nbsp;já si&nbsp;ho&nbsp;pamatuju jako hejkavýho dědka, bělovlasýho makaka na&nbsp;balkoně, neměl to&nbsp;v&nbsp;hlavě v&nbsp;pořádku.“ Napiju se&nbsp;minerálky a&nbsp;tichým hlasem povídám naslouchající Béďově hlavě: „Pamatuješ, jak bejvaly na&nbsp;Hradě ty&nbsp;recepce?… To&nbsp;bylo v&nbsp;těch osmdesátejch letech přímo vidět, jak se&nbsp;ta&nbsp;fízlácká honorace, jak se&nbsp;štítili těch vobyčejnejch nábožnejch komunistů, těch dědků z&nbsp;uličních organizací. Tyhle už&nbsp;pomejšleli na&nbsp;Západ, vyprat prachy, kontakty zpeněžit, prodat nos mezi očima. Generace těch třicetiletejch svazáků přímo nenáviděla ty&nbsp;prostý voly z&nbsp;ulice, svým způsobem měli pravdu. Po&nbsp;roce šedesát osm si&nbsp;nikdo nemohl hrát na&nbsp;věřícího komunistu. To&nbsp;už&nbsp;byl prostej oportunismus, konformita, praktická vychcanost primitivů!“… Snad proto jsme tak dlouho s&nbsp;Béďou v&nbsp;kontaktu. Já&nbsp;mám ty&nbsp;své proslovy, které pak on&nbsp;shrne do&nbsp;tří holých vět. Kdo, kdy, kde, jak. Hotovo.</span></p>
          <p class="chunk" data-nb-ref-number="301" data-nb-words="130" data-nb-chars="898"><span class="idea" data-nb-ref-number="301" id="idea301" data-nb-words="130" data-nb-chars="898">Chodíval v&nbsp;těch pozdních osmdesátých letech, zašel v&nbsp;rámci kontroly (naše muzeum bylo napojené na&nbsp;topnou soustavu V.&nbsp;správy) s&nbsp;technikem, který měřil teplotu radiátorů termální kamerou, už&nbsp;tohle vybavení nebylo úplně „standardní“ (nechali mě&nbsp;mrknout na&nbsp;monitor a&nbsp;já spatřil podivný svět duhově rozzářených lidských obrysů, jak komíhavě šplhají po&nbsp;schodištích a&nbsp;potácivě se&nbsp;šinou po&nbsp;chodbách temně modrého paláce). Béďa zašel na&nbsp;kus řeči do&nbsp;vrátnice a&nbsp;tam, představen hemživým a&nbsp;snaživým správcem budov&nbsp;– inženýrem Bláhou, dali jsme se&nbsp;poprvé do&nbsp;hovoru. Instinktivně jsem okamžitě cítil senzitivní mysl, až&nbsp;chorobně emocionální, souběh chladného nenávistného pozorování a&nbsp;veselé, bezprostřední osobnosti. Všichni okolo nás byli jednopóloví, simplexní, jednoduší tvorové. Tady, u&nbsp;Bédi, okamžitě jsem poznal na&nbsp;způsobu vrstevnatého a&nbsp;těkavého reagování… poznal jsem bytost podobného druhu, co&nbsp;jsem já.</span></p>
          <p class="chunk" data-nb-ref-number="302" data-nb-words="64" data-nb-chars="399"><span class="idea" data-nb-ref-number="302" id="idea302" data-nb-words="64" data-nb-chars="399">Tedy, jsou zde jisté shody, osobnostní rysy. Ale charakterově a&nbsp;svými cíli a&nbsp;motivací&nbsp;– to&nbsp;je&nbsp;Béďa osoba úplně odlišná. Fyzicky štíhlý, s&nbsp;příjemným (ženám a&nbsp;úchylným mužům) líbivým obličejem, na&nbsp;rozdíl od&nbsp;mého zjevu&nbsp;– kdy podsaditý, zamračený mladík s&nbsp;přísným ksichtem na&nbsp;veliké hlavě vyvolával spíše podezření a&nbsp;nepříjemné, provinilé pocity u&nbsp;druhých. Nemůžu za&nbsp;to, že&nbsp;mám takový policejní obličej.</span></p>
          <p class="chunk" data-nb-ref-number="303" data-nb-words="233" data-nb-chars="1382"><span class="idea" data-nb-ref-number="303" id="idea303" data-nb-words="233" data-nb-chars="1382">Ovšem když jsme potom vyráželi do&nbsp;hospod a&nbsp;ulic společně s&nbsp;Béďou, tak to&nbsp;teprve bylo tiché pozdvižení. Jisté typy lidí, z&nbsp;podstaty spojení s&nbsp;pražskou galerkou, nebo různí ti&nbsp;falešní „disidenti“, různí ti&nbsp;hospodští udavači… kdykoli jsme v&nbsp;Libni nebo v&nbsp;Nuslích, na&nbsp;Žižkově zašli do&nbsp;putyky, za&nbsp;chvíli se&nbsp;tři nebo dva nenápadní živáčci zvedli, zaplatili a&nbsp;zmizeli v&nbsp;ulicích. Jednou mi&nbsp;to&nbsp;konečně došlo, jeli jsme tenkrát s&nbsp;Béďou někam metrem, seděli jsme vedle sebe v&nbsp;poloprázdném vagonu. Na&nbsp;skle, v&nbsp;okně naproti nám jsem uviděl odraz a&nbsp;málem jsem se&nbsp;zvedl a&nbsp;utekl. Vedle štíhlého chlapíka s&nbsp;myším obličejem, s&nbsp;očima, které jsou tak bystré, že&nbsp;je&nbsp;spíše klopí do&nbsp;podlahy, protože vidí víc, než chce a&nbsp;může unést… a&nbsp;vedle něj studeně zírající přísný Hrompac, vážný dědkovitý mladík s&nbsp;černou rádiovkou na&nbsp;hlavě. Opravdu, čekisté z&nbsp;ruského filmu&nbsp;– jedem někoho zatknout. A&nbsp;jestli já&nbsp;byl postava spíše směšná než hrůzná, tak ve&nbsp;spojení s&nbsp;líbivým zjevem Bédy vytvářeli jsme dvojici, že&nbsp;i&nbsp;drzí, namyšlení taxikáři a&nbsp;portýři zevlující na&nbsp;Václaváku, všichni odvraceli zrak, když jsme kráčeli kolem. Naučil jsem se&nbsp;tehdy&nbsp;– uhýbat zrakem, klopit oči před pohledy druhých. Abych po&nbsp;letech pochopil, že&nbsp;to&nbsp;je&nbsp;ještě silnější signál, než někomu hledět zpříma do&nbsp;očí. Sklopené oči říkají&nbsp;– ano, jsem u&nbsp;zdi, nemám kam utéct, ustoupit. Je&nbsp;to&nbsp;signál&nbsp;– spíše východní než středoevropský. Poslední varování.</span></p>
        </section>
        <section>
          <p class="chunk" data-nb-ref-number="304" data-nb-words="138" data-nb-chars="869"><span class="idea" data-nb-ref-number="304" id="idea304" data-nb-words="138" data-nb-chars="869">Bar se&nbsp;vyprázdnil, poslední dvojice právě platí. Srkám ten sladkobol, ten prastarý rum ze&nbsp;země s&nbsp;horkou půdou. Guatemala, tam byl přeci před léty nějaký zinscenovaný převrat. Píše se&nbsp;o&nbsp;tom v&nbsp;historické literatuře. Byly v&nbsp;tom zapleteny zpravodajské služby Spojených států. Nic výjimečného&nbsp;– v&nbsp;tom regionu. Totéž u&nbsp;nás, ovšem sofistikovaně, o&nbsp;několik řádů jiná liga&nbsp;– prováděl Sovětský svaz ve&nbsp;své sféře vlivu. Suprvelmoci&nbsp;– jak říkal svého času prezident Novotný, než ho&nbsp;pozřela historie, než byl nucen nominovat dobrého skokana do&nbsp;vody, než „Lidská tvář“ Dubček vystřídal „zamračeného jezdce na&nbsp;mopedu“ v&nbsp;pozici prvního tajemníka KSČ. Jeho „kachní úsměv“, bezelstný až&nbsp;k&nbsp;pláči, zhořkl národu, když pendreky svištěly, kulky lítaly při prvním výročí okupace&nbsp;– v&nbsp;srpnu ’69, krev tekla a&nbsp;bylo třeba ji&nbsp;spláchnout vodním dělem. Tentokrát ne&nbsp;ruští vojáci, ale místní, „naši“.</span></p>
        </section>
        <section>
          <p class="chunk" data-nb-ref-number="305" data-nb-words="70" data-nb-chars="402"><span class="idea" data-nb-ref-number="305" id="idea305" data-nb-words="70" data-nb-chars="402">„Pojď se&nbsp;projít… zajdem někam. Co, Peťko?“ povídá Béďa a&nbsp;nalévá nám poslední slzy z&nbsp;prázdné lahve. „Jasně, spát se&nbsp;nechce, půjdeme na&nbsp;vzduch.“ Ztěžka se&nbsp;zvedám a&nbsp;šátrám za&nbsp;sebou po&nbsp;zdi, kde visí můj baloňák. Teprve teď cítím tíhu toho rumu, který jsme vypili… Ještě si&nbsp;odskočím, chčiju jak velbloud, celý večer jsem snad nebyl… takhle to&nbsp;mám odjakživa. Teď budu chcát v&nbsp;krátkých intervalech až&nbsp;do&nbsp;rána.</span></p>
          <p class="chunk" data-nb-ref-number="306" data-nb-words="58" data-nb-chars="358"><span class="idea" data-nb-ref-number="306" id="idea306" data-nb-words="58" data-nb-chars="358">Béďa zhasíná světla a&nbsp;s&nbsp;cinkáním klíčů stoupáme k&nbsp;východu. Kolikrát jsem takhle odcházel, a&nbsp;kolikrát ještě budu? Uklidňují mne Schopenhauerova slova, která si&nbsp;vojáci opisovali, když šli do&nbsp;zákopů, do&nbsp;války. Smutek nad tím, že&nbsp;člověk nebude existovat po&nbsp;své smrti, je&nbsp;stejně absurdní, jako by&nbsp;člověk měl být zoufalý z&nbsp;toho, že&nbsp;neexistoval před svým narozením.</span></p>
        </section>
        <section>
          <p class="chunk" data-nb-ref-number="307" data-nb-words="44" data-nb-chars="293"><span class="idea" data-nb-ref-number="307" id="idea307" data-nb-words="44" data-nb-chars="293">Jdeme, co&nbsp;noha nohu mine. Kráčíme dolů, z&nbsp;kopce, úzkou šachtou ulice Ve&nbsp;Smečkách. Zóna veřejných domů, bordelů s&nbsp;věčným zatemněním v&nbsp;oknech, září svými neony po&nbsp;pustých chodnících. Studený tekutý oheň záblesků teče po&nbsp;fasádách a&nbsp;vytváří falešný dojem nějaké mimořádnosti, události, pozdvižení.</span></p>
          <p class="chunk" data-nb-ref-number="308" data-nb-words="34" data-nb-chars="199"><span class="idea" data-nb-ref-number="308" id="idea308" data-nb-words="34" data-nb-chars="199">Na&nbsp;rohu Václavského náměstí jsou hodiny. Je&nbsp;něco po&nbsp;třetí. Nový den začíná v&nbsp;temnotách, i&nbsp;my se&nbsp;rodíme v&nbsp;bezejmenné, průzračné tmě mysli&nbsp;– uvnitř hlavy nám putují pouze řídká oblaka tělesných pocitů.</span></p>
          <p class="chunk" data-nb-ref-number="309" data-nb-words="138" data-nb-chars="902"><span class="idea" data-nb-ref-number="309" id="idea309" data-nb-words="138" data-nb-chars="902">Jdeme, jako už&nbsp;tolikrát během let, neznámo kam, projít se&nbsp;měs­tem&nbsp;– vstříc vzduchu a&nbsp;náhodám. Taxikářů známé tváře, některé zná člověk řadu let, na&nbsp;některé kývne&nbsp;– jiné, špinavé duše, přejde s&nbsp;nehybným obličejem. Pouze registrovat a&nbsp;někam ten balast ksichtů ukládat. Vekslácká zákoutí z&nbsp;osmdesátých let, po&nbsp;převratu do&nbsp;těch míst, do&nbsp;těch nik vklouzli dealeři heroinu jak prdel na&nbsp;hrnec. Jak kulička v&nbsp;plastové dětské hře… Místa špíny a&nbsp;umaštěného městského smutku… Třeba Washingtonova ulice, směrem od&nbsp;Hlavního nádraží k&nbsp;Národnímu muzeu. Fronta domů, podél níž přecházejí vychrtlí feťáci, hemživí cikáni prosáklí drogou, halucinující a&nbsp;zároveň prodávající malá bílá psaníčka. Neustálé korzo navzájem se&nbsp;znajících tváří, nový příchozí vyvolá nenápadné stažení prodejců. Pojednou je&nbsp;ulice takřka prázdná. Náhodný chodec je&nbsp;poznat na&nbsp;sto metrů, má&nbsp;jinou frekvenci pohybů, je&nbsp;v&nbsp;jiném modu, v&nbsp;jiném vesmíru.</span></p>
          <p class="chunk" data-nb-ref-number="310" data-nb-words="56" data-nb-chars="332"><span class="idea" data-nb-ref-number="310" id="idea310" data-nb-words="56" data-nb-chars="332">Je&nbsp;tady jiná zemská tíže, dilatace času… je&nbsp;znát na&nbsp;„realitě“, že&nbsp;je&nbsp;to&nbsp;vlastně jen pocit, přesvědčení o&nbsp;skutečnosti, a&nbsp;pokud se&nbsp;nejbližší účastníci nacházejí ve&nbsp;své většině v&nbsp;jiném stavu vědomí, tak je&nbsp;to&nbsp;znát&nbsp;– na&nbsp;všem. Zdánlivě nevšímavé fasády úřadů a&nbsp;hotelů se&nbsp;přímo podílejí na&nbsp;té&nbsp;hrbolaté, houpavé a&nbsp;prokluzující přítomnosti.</span></p>
        </section>
        <section>
          <p class="chunk" data-nb-ref-number="311" data-nb-words="29" data-nb-chars="209"><span class="idea" data-nb-ref-number="311" id="idea311" data-nb-words="29" data-nb-chars="209">Jen ta&nbsp;temná krabice za&nbsp;rohem, v&nbsp;ulici Politických vězňů, palác gestapa, vyzařuje pořád stejnou, negativní energii, bývalá Pečkárna, pak FMZO. Federální ministerstvo zahraničního obchodu… něco mi&nbsp;to&nbsp;připomíná.</span></p>
          <p class="chunk" data-nb-ref-number="312" data-nb-words="20" data-nb-chars="146"><span class="idea" data-nb-ref-number="312" id="idea312" data-nb-words="20" data-nb-chars="146">Kráčíme podél velikých železných luceren u&nbsp;hlavního vchodu, tady za&nbsp;protektorátu pracovaly a&nbsp;„tvořily budoucnost“ skutečné bestie. Vchod do&nbsp;pekla.</span></p>
          <p class="chunk" data-nb-ref-number="313" data-nb-words="71" data-nb-chars="433"><span class="idea" data-nb-ref-number="313" id="idea313" data-nb-words="71" data-nb-chars="433">Pořád mám něco na&nbsp;jazyku. Jasně! „Hele, tady pracoval tvůj brudra, brácha, ne?“ Béďa kýve smutně hlavou a&nbsp;zvláštně, křivě se&nbsp;usměje. „Jo, ten by&nbsp;taky radši chcíp, než by&nbsp;přestal hrát tu&nbsp;hru. Už&nbsp;je&nbsp;to&nbsp;úplnej blázen.“ Hlavou mi&nbsp;táhne vzpomínka na&nbsp;černovlasého fešáka s&nbsp;upřenýma modrýma očima a&nbsp;s&nbsp;filmovým úsměvem, který musel ženy dostávat, pokládat, rozebírat na&nbsp;součástky. Takový to&nbsp;byl Dočolomanský, ale obtažený ostrou černou tuší.</span></p>
          <p class="chunk" data-nb-ref-number="314" data-nb-words="51" data-nb-chars="333"><span class="idea" data-nb-ref-number="314" id="idea314" data-nb-words="51" data-nb-chars="333">Pracoval tu&nbsp;koncem osmdesátých let na&nbsp;tiskovém odboru ministerstva. Má&nbsp;dvě vysoké školy, práva na&nbsp;Karlově univerzitě a&nbsp;ekonomii v&nbsp;Moskvě… Takže předpoklad pro jistá podezření je&nbsp;přítomen. Už&nbsp;hodně let po&nbsp;převratu mi&nbsp;řekl v&nbsp;jedné rozjařené situaci: „U&nbsp;nás na&nbsp;ministerstvu bylo ve&nbsp;stranické organizaci takzvané kalifornské křídlo KSČ.“</span></p>
          <p class="chunk" data-nb-ref-number="315" data-nb-words="81" data-nb-chars="538"><span class="idea" data-nb-ref-number="315" id="idea315" data-nb-words="81" data-nb-chars="538">Jasně, říkám si&nbsp;teď, tuhle noční hodinu, Béďa mi&nbsp;kdysi naznačil, že&nbsp;různé skupiny uvnitř státního aparátů posílaly ven na&nbsp;Západ, za&nbsp;perestrojky, CD&nbsp;nosiče plné důvěrných informací o&nbsp;našem průmyslu, o&nbsp;jednotlivých podnicích, ekonomické ukazatele&nbsp;– takové špeky, vábivou vějičku pro Západ. Někdo takhle předal, určitě ne&nbsp;zadarmo, výsledek mnohaletého geologického průzkumu v&nbsp;Mongolsku a&nbsp;na Sibiři, mapy hornin a&nbsp;rudná naleziště, nafta, zlato, plyn atd. Desít­ky let práce několika generací českých odborníků&nbsp;– všechno na&nbsp;jednom nebo pár CD.</span></p>
          <p class="chunk" data-nb-ref-number="316" data-nb-words="104" data-nb-chars="607"><span class="idea" data-nb-ref-number="316" id="idea316" data-nb-words="104" data-nb-chars="607">Ano, ano, Pečkárna. JUDr.&nbsp;Ing.&nbsp;„Brudra“&nbsp;– vlastně taky vzpomínka. Když jsem koncem osmdesátých let napsal na&nbsp;stroji, při nočních službách v&nbsp;muzeu naťukal na&nbsp;stroji bez háčků a&nbsp;čárek svoji prvotinu Příběh o&nbsp;baziliškovi, hledal jsem nějakou písařku, někoho, kdo by&nbsp;ten text načisto přepsal. Chtěl jsem pak z&nbsp;toho namnožit a&nbsp;svázat knížku pro kamarády. Béďův brácha se&nbsp;nabídnul, že&nbsp;to&nbsp;společně se&nbsp;svojí budoucí ženou přepíšou, slíbil jsem mu&nbsp;za&nbsp;to&nbsp;tři stovky (což byl tenkrát můj měsíční nájem za&nbsp;byt, bral jsem tehdy devatenáct set čistýho, což byla paráda, měl jsem v&nbsp;tom příplatky za&nbsp;noc a&nbsp;soboty a&nbsp;neděle).</span></p>
          <p class="chunk" data-nb-ref-number="317" data-nb-words="36" data-nb-chars="240"><span class="idea" data-nb-ref-number="317" id="idea317" data-nb-words="36" data-nb-chars="240">Po&nbsp;letech jsem mu&nbsp;tuhle záslužnou činnost připomněl. „Pamatuješ? Zasloužil ses o&nbsp;českou literaturu!“ zachechtal jsem se&nbsp;přátelsky. K&nbsp;mému překvapení sklopil oči, zčervenaly mu&nbsp;zkušené právnické líce a&nbsp;tiše pravil: „To už&nbsp;dávno není pravda.“</span></p>
          <p class="chunk" data-nb-ref-number="318" data-nb-words="74" data-nb-chars="378"><span class="idea" data-nb-ref-number="318" id="idea318" data-nb-words="74" data-nb-chars="378">Zarazilo mě&nbsp;to&nbsp;tenkrát. Ale dál jsem se&nbsp;tomu nevěnoval. Až&nbsp;teď, co&nbsp;jdeme touhle ulicí podél toho baráku, jsem si&nbsp;na&nbsp;ten okamžik vzpomněl&nbsp;– říkám si: „To seš teda, kamaráde, pěkně vyklepanej, to&nbsp;jsem tě&nbsp;měl za&nbsp;větší kalibr.“ Pak si&nbsp;zas říkám: „Kdo ví, s&nbsp;čím se&nbsp;setkává ve&nbsp;své praxi, co&nbsp;má&nbsp;za&nbsp;sebou tahle figura… co&nbsp;asi nosí v&nbsp;paměti a&nbsp;na co&nbsp;si&nbsp;zakazuje vzpomínat a&nbsp;vůbec myslet.“</span></p>
          <p class="chunk" data-nb-ref-number="319" data-nb-words="31" data-nb-chars="187"><span class="idea" data-nb-ref-number="319" id="idea319" data-nb-words="31" data-nb-chars="187">Jenom co&nbsp;vím, tak figuroval v&nbsp;projektu Česká lotynka, s&nbsp;Bartoškou. Nějak ho&nbsp;bývalí společníci začali vytěsňovat, ale on&nbsp;tam měl pojistky, tak je&nbsp;vytrhal, medializoval kauzu a&nbsp;šel od&nbsp;toho.</span></p>
          <p class="chunk" data-nb-ref-number="320" data-nb-words="39" data-nb-chars="306"><span class="idea" data-nb-ref-number="320" id="idea320" data-nb-words="39" data-nb-chars="306">Jako komerční právník připravoval smlouvy o&nbsp;prodeji kladen­ských hutí, plzeňské Škodovky, podniků fotbalového nadšence Chvalovského. Všechny ty&nbsp;podivné privatizace a&nbsp;prodeje končící krachem do&nbsp;té&nbsp;doby fungujících firem. Dalo se&nbsp;přeci okrájet zbytečné, nefunkční, a&nbsp;nechat zdravé, konkurenceschopné provozy.</span></p>
          <p class="chunk" data-nb-ref-number="321" data-nb-words="29" data-nb-chars="217"><span class="idea" data-nb-ref-number="321" id="idea321" data-nb-words="29" data-nb-chars="217">Nebo to&nbsp;nešlo? Byl tady nějaký větší, globální zájem na&nbsp;propojení našeho průmyslu se&nbsp;Západem? Oslabit, prodat, nebýt samostatný. Platí zde hermeneutický axiom: Vzájemná závislost je&nbsp;předpokladem planetární civilizace?</span></p>
          <p class="chunk" data-nb-ref-number="322" data-nb-words="36" data-nb-chars="247"><span class="idea" data-nb-ref-number="322" id="idea322" data-nb-words="36" data-nb-chars="247">Je&nbsp;možné, že&nbsp;někdo někde uvažuje takhle daleko. Je&nbsp;to&nbsp;výsledek strategického výzkumu a&nbsp;plánování? Nebo to&nbsp;je&nbsp;náhodný, rozsáhlý pohyb civilizace? Stejně slepý a&nbsp;neosobní, jako jsou pohyby kontinentů na&nbsp;planetě? Hluboká strukturální proměna systému.</span></p>
          <p class="chunk" data-nb-ref-number="323" data-nb-words="18" data-nb-chars="90"><span class="idea" data-nb-ref-number="323" id="idea323" data-nb-words="18" data-nb-chars="90">Za&nbsp;tuhle republiku, to&nbsp;už&nbsp;mi&nbsp;je&nbsp;jasné, tenhle člověk nekope. Je&nbsp;to&nbsp;nástroj. Teď už&nbsp;to&nbsp;vím.</span></p>
        </section>
        <section>
          <p class="chunk" data-nb-ref-number="324" data-nb-words="34" data-nb-chars="245"><span class="idea" data-nb-ref-number="324" id="idea324" data-nb-words="34" data-nb-chars="245">Tma v&nbsp;hodinách před rozbřeskem je&nbsp;prostoupená chladem, jenž padá z&nbsp;vesmíru. Tichý předjitřní mráz. Na&nbsp;chodnících potahuje kaluže skelným škraloupem. Vlhkost krystalizuje do&nbsp;jiskřících shluků, do&nbsp;jazyků, které pomalu, neznatelně lezou po&nbsp;asfaltu.</span></p>
          <p class="chunk" data-nb-ref-number="325" data-nb-words="118" data-nb-chars="697"><span class="idea" data-nb-ref-number="325" id="idea325" data-nb-words="118" data-nb-chars="697">Prošli jsme okolo synagogy. Její expresivní, orientální styl mě&nbsp;pokaždé překvapí… Béďa čutnul do&nbsp;kamínku a&nbsp;já ho&nbsp;„placírkou“ nechám zachrastit o&nbsp;obrubník a&nbsp;pak ho&nbsp;posílám vzduchem někam za&nbsp;koleje. Nikdy jsem neuměl hrát fotbal, nezvládal jsem&nbsp;– kooperaci, přihrávky. Nakonec jsem při školním fotbale poslal jako obránce míč zvířeckým kopancem někam za&nbsp;plot, za&nbsp;silnici a&nbsp;museli jsme ho&nbsp;pak hledat. Nadále jsem pak&nbsp;– pouze s&nbsp;podobnými autistními mrzáky&nbsp;– fandil. Od&nbsp;té&nbsp;doby to&nbsp;miluju, být stranou, ale vědět, mít přehled… a&nbsp;hlavně&nbsp;– dívat se&nbsp;do&nbsp;dálky. Hlídat obzor, nechat si&nbsp;do&nbsp;tváře vanout vzduch z&nbsp;dálek, pozorovat mraky, a&nbsp;když padnul někde tam dole gól, tak si&nbsp;odkašlat a&nbsp;potichu říct: „Hurá.“</span></p>
          <p class="chunk" data-nb-ref-number="326" data-nb-words="88" data-nb-chars="521"><span class="idea" data-nb-ref-number="326" id="idea326" data-nb-words="88" data-nb-chars="521">Jsme v&nbsp;Jindřišské ulici a&nbsp;pomalu zahýbáme do&nbsp;Panské. Opravdu je&nbsp;to&nbsp;zvláštní situace. Dávám dohromady vzpomínky a&nbsp;zkouším, jestli k&nbsp;sobě pasují. Jako kameny. A&nbsp;přitom potichu, pomalu s&nbsp;Béďou rozmlouvám, nechávám ho&nbsp;– aby vedl monolog o&nbsp;nějakém vztahu s&nbsp;dívkou, o&nbsp;provozních problémech v&nbsp;baru. Občas se&nbsp;přidám s&nbsp;nějakou replikou, ale nepřerušuju ho. V&nbsp;hlavě mi&nbsp;běží několik rovin myšlení, a&nbsp;tak musím dát pozor na&nbsp;cestu, abych si&nbsp;nenatlouk kokos. A&nbsp;na Béďu, to&nbsp;tiché, neslyšně našlapující zvíře z&nbsp;lesa, abych ho&nbsp;nevyplašil.</span></p>
        </section>
        <section>
          <p class="chunk" data-nb-ref-number="327" data-nb-words="33" data-nb-chars="209"><span class="idea" data-nb-ref-number="327" id="idea327" data-nb-words="33" data-nb-chars="209">Rozlehlé prostranství na&nbsp;Příkopech je&nbsp;vidět až&nbsp;někam za&nbsp;Zlatý kříž, za&nbsp;Můstek. Na&nbsp;dolním konci Václavského náměstí oranžově bliká popelářský vůz. Rudá a&nbsp;modrá, jedovatá diodová zář vytéká z&nbsp;nějaké noční herny.</span></p>
          <p class="chunk" data-nb-ref-number="328" data-nb-words="18" data-nb-chars="114"><span class="idea" data-nb-ref-number="328" id="idea328" data-nb-words="18" data-nb-chars="114">U&nbsp;Prašné brány zahýbáme do&nbsp;ulic Starého Města a&nbsp;plynové lampy měkce, žlutými plameny odměřují dálku Celetné ulice.</span></p>
          <p class="chunk" data-nb-ref-number="329" data-nb-words="128" data-nb-chars="819"><span class="idea" data-nb-ref-number="329" id="idea329" data-nb-words="128" data-nb-chars="819">Zahýbáme průchodem do&nbsp;Templové, k&nbsp;Svatému Jakubovi, mlčky jdeme kolem Ungeltu. Vyprávím Béďovi, jak jsem tuhle viděl fretku nebo kunu utíkat po&nbsp;hřebeni střech, tam někde v&nbsp;Týnské uličce. Neoceňuje tuhle mou zásadní informaci a&nbsp;dál rozebírá, tichým hlasem mi&nbsp;vypravuje, co&nbsp;mu&nbsp;ta&nbsp;nějaká bývalá dívka provádí za&nbsp;příkoří a&nbsp;jak za&nbsp;noci cítí její lnutí ke&nbsp;své osobě. Tyhle polohlasé litanie mají až&nbsp;mystický charakter. Jsou to&nbsp;takové pohlavní modlitby. Možná… jistá náchylnost k&nbsp;vztahovačnému, paranoidnímu zpracovávání informací je&nbsp;u&nbsp;Bédi přítomna odjakživa a&nbsp;s&nbsp;postupujícími léty se&nbsp;prohlubuje. Zajímalo by&nbsp;mě, jak při takovém hodnocení u&nbsp;svých známých vycházím já. Budu mít určitě jiný „rezort“, co&nbsp;se&nbsp;týče bludných myšlenek. Ale teď, tuhle chvíli zpracovávám fakta, události, které se&nbsp;staly a&nbsp;teď vyplouvají ze&nbsp;vzpomínek.</span></p>
        </section>
        <section>
          <p class="chunk" data-nb-ref-number="330" data-nb-words="18" data-nb-chars="106"><span class="idea" data-nb-ref-number="330" id="idea330" data-nb-words="18" data-nb-chars="106">Kozí plácek. Tady si&nbsp;vždycky vzpomenu na&nbsp;tu&nbsp;divnou, zvláštní situaci, jíž jsem byl před pár lety přítomen.</span></p>
          <p class="chunk" data-nb-ref-number="331" data-nb-words="20" data-nb-chars="111"><span class="idea" data-nb-ref-number="331" id="idea331" data-nb-words="20" data-nb-chars="111">Kráčel jsem tehdy zamyšleně, měl jsem čas… sraz s&nbsp;Luisou jsem měl až&nbsp;za&nbsp;hodinu. Bydlela tehdy v&nbsp;Pařížské ulici.</span></p>
          <p class="chunk" data-nb-ref-number="332" data-nb-words="69" data-nb-chars="416"><span class="idea" data-nb-ref-number="332" id="idea332" data-nb-words="69" data-nb-chars="416">Přicházel jsem směrem od&nbsp;Haštalského náměstí, a&nbsp;už když jsem se&nbsp;blížil k&nbsp;ostrůvku uprostřed, na&nbsp;dálku jsem zpozorněl… U&nbsp;jedné z&nbsp;laviček stála vyšší blondýna v&nbsp;elegantním oblečení. A&nbsp;vedle ní&nbsp;půvabná dívenka, určitě její dcera, krásná po&nbsp;matce, deset dvanáct let. Jen vlasy měla kaštanové, svázané do&nbsp;dlouhého ohonu… Lehce jsem po&nbsp;nich přejel pohledem a&nbsp;uhodila mě&nbsp;do&nbsp;očí až&nbsp;bolestná krása těch dvou ženských bytostí.</span></p>
          <p class="chunk" data-nb-ref-number="333" data-nb-words="40" data-nb-chars="219"><span class="idea" data-nb-ref-number="333" id="idea333" data-nb-words="40" data-nb-chars="219">Bylo horko, a&nbsp;tak jsem usedl ke&nbsp;stolku před hospodou a&nbsp;za chvíli už&nbsp;nedočkavě odfouknul čepici pěny a&nbsp;napil se. Když se&nbsp;mi&nbsp;znovu zostřil zrak, zahlédl jsem v&nbsp;zorném poli, jak někdo zírá nepohnutě z&nbsp;velikého černého BMW.</span></p>
          <p class="chunk" data-nb-ref-number="334" data-nb-words="46" data-nb-chars="304"><span class="idea" data-nb-ref-number="334" id="idea334" data-nb-words="46" data-nb-chars="304">Pečlivě jsem analyzoval situaci. Starý, snad sedmdesátiletý plešingr, krátké šedivé vlasy. Morda zvrásněná a&nbsp;divně nehybná. Je&nbsp;něčím naplno zaujatý. Ano, samozřejmě. Soustředěně zírá na&nbsp;mladou matku a&nbsp;její dceru… ta&nbsp;jako ve&nbsp;špatném americkém filmu má&nbsp;ve&nbsp;své náruči cosi jako plyšovou opičku nebo panenku.</span></p>
          <p class="chunk" data-nb-ref-number="335" data-nb-words="147" data-nb-chars="905"><span class="idea" data-nb-ref-number="335" id="idea335" data-nb-words="147" data-nb-chars="905">K&nbsp;černému autu přistupuje obtloustlý brýlatý člověk středních let v&nbsp;drahém obleku. Zdvořile, v&nbsp;předklonu cosi drmolí a&nbsp;vyndává z&nbsp;aktovky složku lejster… Dědek s&nbsp;nehybnou tváří, držku má&nbsp;jak harmonika, vylézá od&nbsp;volantu a&nbsp;jdou k&nbsp;zadní části vozu. Je&nbsp;to&nbsp;evidentně nějaké zvíře, protože&nbsp;– ač&nbsp;oblečen do&nbsp;tepláků s&nbsp;„rychlými“ lampasy, ten mamlas v&nbsp;hedvábném kvádru mu&nbsp;vysekává úplné orientální poklony. Je&nbsp;to&nbsp;až&nbsp;lehce nereálné… Popíjím pivo a&nbsp;občas se&nbsp;přes půllitr podívám jejich směrem. „Drahý oblek“ je&nbsp;celou horní polovinou těla zasoukán v&nbsp;zavazadlovém prostoru, zadnice mu&nbsp;trčí ven&nbsp;– vypadá to&nbsp;jak scéna z&nbsp;přihřátého filmu… teď se&nbsp;zvedá, rovná si&nbsp;brýle a&nbsp;cíp košile mu&nbsp;vpředu vylezl z&nbsp;kalhot. V&nbsp;rukou drží papíry a&nbsp;cosi na&nbsp;nich ukazuje „teplákům“. Plešingr s&nbsp;kriminálnickou vizáží nevěnuje dokumentům jediný pohled, nehybně naslouchá a&nbsp;přes hlavu uctivě blekotajícího „doktůrčete“ zírá na&nbsp;matku s&nbsp;dívenkou.</span></p>
          <p class="chunk" data-nb-ref-number="336" data-nb-words="26" data-nb-chars="153"><span class="idea" data-nb-ref-number="336" id="idea336" data-nb-words="26" data-nb-chars="153">Kufr auta se&nbsp;s&nbsp;tlumeným bouchnutím zavřel. Schválně se&nbsp;podívám na&nbsp;poznávací značku. Ano, černé BMV má&nbsp;samé nuly a&nbsp;na konci číslovku 2, „mafiánské“ číslo.</span></p>
          <p class="chunk" data-nb-ref-number="337" data-nb-words="36" data-nb-chars="221"><span class="idea" data-nb-ref-number="337" id="idea337" data-nb-words="36" data-nb-chars="221">Právě dopíjím poslední lok, když tu&nbsp;vidím, že&nbsp;„tepláky“ zalezly do&nbsp;auta. Pomalu, bez hluku se&nbsp;rozjel dlouhý černý křižník. Dívenka se&nbsp;svojí matkou stojí dál u&nbsp;svých kufrů a&nbsp;zřejmě vyhlížejí taxi. Auto­mobil pomalu krouží.</span></p>
          <p class="chunk" data-nb-ref-number="338" data-nb-words="52" data-nb-chars="304"><span class="idea" data-nb-ref-number="338" id="idea338" data-nb-words="52" data-nb-chars="304">Teď! Byl to&nbsp;okamžik, ale ostře se&nbsp;mi&nbsp;vykreslil v&nbsp;zorném poli. Když dědek míjel lavičku se&nbsp;stojícími ženami, přitiskl svou rypákovitou tvář na&nbsp;okno a&nbsp;se zamilovanýma, vypoulenýma očima vyplázl jazyk z&nbsp;tlamy a&nbsp;několikrát olízl sklo. Jako akvarijní sumeček, co&nbsp;vylézá jen v&nbsp;noci. Úplně se&nbsp;na&nbsp;to&nbsp;sklo přisál.</span></p>
          <p class="chunk" data-nb-ref-number="339" data-nb-words="17" data-nb-chars="103"><span class="idea" data-nb-ref-number="339" id="idea339" data-nb-words="17" data-nb-chars="103">Tolik nelidské touhy a&nbsp;smutku jsem uviděl ve&nbsp;tváři toho starce. Žízeň po&nbsp;mládí. Chtíčem zmučený ksicht.</span></p>
          <p class="chunk" data-nb-ref-number="340" data-nb-words="33" data-nb-chars="207"><span class="idea" data-nb-ref-number="340" id="idea340" data-nb-words="33" data-nb-chars="207">Dopil jsem, kývnutím pozdravil výčepního a&nbsp;pomalu odešel. Na&nbsp;druhém chodníku jsou v&nbsp;řadě vyrovnána stejná černá BMW s&nbsp;korupčními čísly. U&nbsp;vchodu na&nbsp;budově mosazná tabulka hlásá&nbsp;– Báňský úřad, Cejchovní úřad…</span></p>
          <p class="chunk" data-nb-ref-number="341" data-nb-words="19" data-nb-chars="118"><span class="idea" data-nb-ref-number="341" id="idea341" data-nb-words="19" data-nb-chars="118">Posledním pohledem jsem zhodnotil situaci&nbsp;– beze změn. „Tepláky“ jsou uvězněné ve&nbsp;svém chtíči, zírají jak mukl z&nbsp;cely.</span></p>
          <p class="chunk" data-nb-ref-number="342" data-nb-words="41" data-nb-chars="213"><span class="idea" data-nb-ref-number="342" id="idea342" data-nb-words="41" data-nb-chars="213">Jako by&nbsp;to&nbsp;všechno někdo připravil. No&nbsp;hlavně, dědku, s&nbsp;drahým číslem… něco na&nbsp;tebe vím. Seš na&nbsp;holčičky. A&nbsp;to se&nbsp;nejen v&nbsp;kriminále, protože&nbsp;– ty&nbsp;seš ve&nbsp;svém soukromém výkonu trestu už&nbsp;řadu let&nbsp;– to&nbsp;se&nbsp;neodpouští.</span></p>
          <p class="chunk" data-nb-ref-number="343" data-nb-words="18" data-nb-chars="88"><span class="idea" data-nb-ref-number="343" id="idea343" data-nb-words="18" data-nb-chars="88">Vyprávěl jsem Béďovi tenkrát o&nbsp;té scéně. Mlčel a&nbsp;bylo vidět, že&nbsp;je&nbsp;mu&nbsp;to&nbsp;z&nbsp;duše odporné.</span></p>
        </section>
        <section>
          <p class="chunk" data-nb-ref-number="344" data-nb-words="277" data-nb-chars="1616"><span class="idea" data-nb-ref-number="344" id="idea344" data-nb-words="277" data-nb-chars="1616">Teď stojíme na&nbsp;stejném místě, na&nbsp;Kozím plácku. Uběhlo taky pár let. Blízko má&nbsp;byt Béďův brácha… A&nbsp;teď se&nbsp;mi&nbsp;vybavuje ta&nbsp;situace, ta&nbsp;scéna. Bylo to&nbsp;asi půl roku po&nbsp;mém zážitku s&nbsp;hříšným starcem. Šli jsme se&nbsp;tenkrát všichni někam najíst&nbsp;– Leoš, Béďa, jeho brácha JUDr.&nbsp;Ing.&nbsp;a&nbsp;já. Myslím, že&nbsp;nás Béďův bratr pozval do&nbsp;plzeňské restaurace na&nbsp;rohu Vězeňské a&nbsp;ulice V&nbsp;Kolkovně. Byl letní večer, seděli jsme „na zahrádce“, v&nbsp;podstatě ty&nbsp;stolky stály na&nbsp;chodníku a&nbsp;kolemjdoucí nám mohli koukat do&nbsp;talíře. Uvnitř byl ale halas, ryk a&nbsp;kouř z&nbsp;cigaret, stoly povětšinou obsazené takovými&nbsp;– prostě lidmi, co&nbsp;si&nbsp;můžou koupit plzeň za&nbsp;takřka padesát korun, dají si&nbsp;jídlo za&nbsp;pětikilo a&nbsp;pak jdou domů, volným krokem pouštějíce prdy, mají to&nbsp;kousek, bydlí za&nbsp;rohem. Patří jim tu&nbsp;v&nbsp;okolí byty v&nbsp;průměru za&nbsp;osm deset milionů. A&nbsp;možná jsem z&nbsp;lacinýho kraje… Prostě pražská dobytčata. Konformisté. Podvodníci. Smutně pokyvuju, nikdy bych netušil, že&nbsp;se&nbsp;za&nbsp;dvacet let „svobody“ naučím třídní nenávisti. V&nbsp;té samé chvíli, kdy mi&nbsp;jdou tyhle myšlenky, zachytím pohled tlustého bezdomovce, jak nahlas polykaje sliny zírá na&nbsp;mé&nbsp;právě přinesené pečené vepřové koleno… Béďa nebo jeho brácha mají záchvat štědrosti a&nbsp;objednali nám tyhle obří talíře s&nbsp;kouřícími kusy masa. Stydím se&nbsp;za&nbsp;celé lidstvo a&nbsp;speciálně sebe proklínám, že&nbsp;jsem přistoupil na&nbsp;tuhle žertvu na&nbsp;očích celému světu. Nerad se&nbsp;nechávám zvát, ale Béďa si&nbsp;občas postaví hlavu, a&nbsp;tak dělaje radost sobě i&nbsp;druhým, žeru jak zjednaný. Týdny pak spokojeně v&nbsp;tichu pojídám špagety a&nbsp;mažu si&nbsp;vánočku džemem z&nbsp;Lidlu (byl ve&nbsp;slevě) a&nbsp;blahořečím skromné tiché existenci na&nbsp;periferii metropole.</span></p>
          <p class="chunk" data-nb-ref-number="345" data-nb-words="200" data-nb-chars="1194"><span class="idea" data-nb-ref-number="345" id="idea345" data-nb-words="200" data-nb-chars="1194">Když jsme tehdy dojedli a&nbsp;dopili piva. Odfukujíce, ztěžka, pomalu a&nbsp;s&nbsp;četnými zastávkami, rozhlížejíce se&nbsp;po&nbsp;okolním světě, kráčeli jsme po&nbsp;chodníku a&nbsp;přemýšleli, co&nbsp;s&nbsp;načatým večerem. Leoš zrovna vyjadřoval přesvědčení, že&nbsp;do&nbsp;další hospody nepůjde&nbsp;– že&nbsp;není pivní typ, tak do&nbsp;kavárny třeba&nbsp;– postávali jsme u&nbsp;toho na&nbsp;nároží Kozí a&nbsp;Vězeňské ulice… Tu&nbsp;zpoza rohu vyšla nám vstříc suita několika chlapíků v&nbsp;oblecích, kravaty a&nbsp;bílé košile zasvítily v&nbsp;šeru. A&nbsp;uprostřed (ejhle!)… dědek s&nbsp;nehybnou kriminálnickou tváří, v&nbsp;teplákách. Béďův brácha se&nbsp;okamžitě vrhnul vpřed a&nbsp;začal líbezným, o&nbsp;něco vyšším hlasem, rozhodně jinak, než mluví obvykle, něco drmolit a&nbsp;uctivě a&nbsp;zdvořile jako by&nbsp;se&nbsp;až&nbsp;klaněl. Bylo slyšet nějaká oslovení křestním jménem, něco jako: Pepíčku. Mlčky jsem zpovzdálí přihlížel té&nbsp;situaci. Už&nbsp;jsem pojednou věděl, co&nbsp;je&nbsp;na&nbsp;tom dědkovi od&nbsp;začátku podivné. Neudržuje oční kontakt s&nbsp;partnerem v&nbsp;dialogu, buď má&nbsp;sklopená víčka a&nbsp;čučí do&nbsp;země, nebo se&nbsp;dívá někam stranou a&nbsp;do dálky. Dědek něco tiše mumlal a&nbsp;všichni okolo něj uctivě naslouchali. Přitočil jsem se&nbsp;k&nbsp;Béďovi: „Pamatuješ, jak jsem ti&nbsp;před časem vyprávěl o&nbsp;dědkovi, co&nbsp;šmíruje malý holčičky na&nbsp;Kozím plácku? Tak to&nbsp;je&nbsp;on!“</span></p>
          <p class="chunk" data-nb-ref-number="346" data-nb-words="106" data-nb-chars="665"><span class="idea" data-nb-ref-number="346" id="idea346" data-nb-words="106" data-nb-chars="665">S&nbsp;Béďou se&nbsp;stal zajímavý fyziologický proces. Nejdřív se&nbsp;mu&nbsp;v&nbsp;obličeji nepohnul ani sval, pak potemněl na&nbsp;lících a&nbsp;vypadalo to, jako by&nbsp;mu&nbsp;někdo do&nbsp;míchy vstříknul podchlazenou zmrzlou rtuť. Úplně odmítl, mlčky a&nbsp;tělem odmítl cokoli dalšího v&nbsp;té věci vědět, odstoupil ode mne a&nbsp;doslova „zkameněl“. Byla to&nbsp;nehybnost vyvolaná strachem, vysokou vibrací svalových vláken v&nbsp;jeho organismu. Nějak se&nbsp;tahle informace, když uviděl živého aktéra, nějak se&nbsp;tohle ztotožnění historky a&nbsp;živého dědka počalo&nbsp;– pro mne nepochopitelným způsobem&nbsp;– dotýkat samotných základů jeho existence. Pochopil jsem, poprvé po&nbsp;dvaceti letech, co&nbsp;ho&nbsp;znám, jsem uviděl jeho strach. Béďa se&nbsp;bál.</span></p>
          <p class="chunk" data-nb-ref-number="347" data-nb-words="63" data-nb-chars="382"><span class="idea" data-nb-ref-number="347" id="idea347" data-nb-words="63" data-nb-chars="382">Suita mezitím poodešla za&nbsp;roh. Béďův brácha nás došel. „Člověče, znáte Pepíčka?“ S&nbsp;Leošem jsme vrtěli hlavou. „Ne, jo? Tomu tady patří tohle všechno!“ rozmáchl se&nbsp;JUDr.&nbsp;rukou a&nbsp;ukázal na&nbsp;řadu domů okolo náměstí… Béďa, jako by&nbsp;ustupoval před svým strachem, na&nbsp;nás čekal před irskou hospodou na&nbsp;druhém konci náměstí. „Zajdem na&nbsp;guinness?“ zeptal se&nbsp;neutrálně a&nbsp;první vkročil do&nbsp;dveří.</span></p>
        </section>
        <section>
          <p class="chunk" data-nb-ref-number="348" data-nb-words="89" data-nb-chars="592"><span class="idea" data-nb-ref-number="348" id="idea348" data-nb-words="89" data-nb-chars="592">Byl to&nbsp;tehdy tichý, památeční večer. V&nbsp;irské hospodě voněla v&nbsp;otev­řené pícce, v&nbsp;takovém krbu&nbsp;– jalovcem a&nbsp;pryskyřicí doutnala řeřavá dohasínající polena. Přátelská obsluha před nás postavila ty&nbsp;jejich pinty černého, praženým ječmenem vonícího piva. Bezprostřední, otevření hosté u&nbsp;vedlejšího stolu hned nás oslovili, a&nbsp;tak&nbsp;– když Béďa s&nbsp;bráchou umějí plynně anglicky, srazili jsme poznenáhlu stoly a&nbsp;já s&nbsp;Leošem jsme vklouzli do&nbsp;role upřímných bručících domorodců. Simultánní překlad zdravic přinutil JUDr.&nbsp;bráchu, aby objednal pro celé osazenstvo rundu jamesona, a&nbsp;tím družba byla završena.</span></p>
          <p class="chunk" data-nb-ref-number="349" data-nb-words="253" data-nb-chars="1586"><span class="idea" data-nb-ref-number="349" id="idea349" data-nb-words="253" data-nb-chars="1586">Kráčeli jsme pak noční Prahou, stejně jako dnes. Béďův brácha se&nbsp;zadíval na&nbsp;Leoše a&nbsp;zeptal se&nbsp;(bylo na&nbsp;něm vidět, že&nbsp;se&nbsp;musí zeptat, vstoupil do&nbsp;něj opět démon verbální agrese, nebo komplex méněcennosti): „Leo, už&nbsp;sis někdy šáhnul na&nbsp;meloun?“ To&nbsp;řekne člověku, o&nbsp;kterém všichni víme, že&nbsp;má&nbsp;malý důchod na&nbsp;hlavu a&nbsp;že se&nbsp;chodí stravovat ke&nbsp;svému nemohoucímu otci, dělí se&nbsp;s&nbsp;ním o&nbsp;obědy, které mu&nbsp;donáška vozí, protože je&nbsp;bezmocný. Znám tuhle jeho divnou, kmitající povahu mezi takřka bezbřehou pohostinností a&nbsp;ochotou naslouchat&nbsp;– která osciluje do&nbsp;protikladné polohy všechny zkorumpovat (personál v&nbsp;nejmenované okresní hospodě, která už&nbsp;má&nbsp;zavřeno, přeplatit odcházejícího kuchaře, který oblečen v&nbsp;civilu právě míří ke&nbsp;dveřím). Pětitisícovými bankovkami otočit běh času a&nbsp;nechat rotovat hospodu, kde pobíhají číšníci a&nbsp;servírky s&nbsp;pojednou chtivýma, lačnýma očima. Jen tak ze&nbsp;sportu koupit šest osm lidí a&nbsp;nechat je&nbsp;hrabat kopytem ve&nbsp;vzduchu, komedie… taškařice. Nedá se&nbsp;na&nbsp;to&nbsp;dívat. JUDr.&nbsp;v&nbsp;nějaké bezhlavé profesionální agresi rozdává navštívenky těm mladým servírkám a&nbsp;vlastně i&nbsp;číšníkům, v&nbsp;nějakém bisexuálním raptu jim naslibuje místa v&nbsp;mezinárodních hotelích, kde sedí ve&nbsp;správních radách, úplně těm mimopražským, na&nbsp;ubytovně bydlícím hochům a&nbsp;dívkám svítí oči chtivou nadějí, a&nbsp;s&nbsp;dvojnásob chtivou, mrzkou rozkoší je&nbsp;JUDr.&nbsp;v&nbsp;horším případě&nbsp;– rozdělá, použije, vybydlí a&nbsp;zahodí. Anebo je&nbsp;jen tak nechá nadrženě zírat, a&nbsp;když v&nbsp;jejich očích uvidí ochotu se&nbsp;nechat zkurvit, tak se&nbsp;spokojeným lišáckým úsměvem si&nbsp;upraví kravatu, zaplatí účet a&nbsp;odchází špalírem uctivých pohledů do&nbsp;tmy.</span></p>
          <p class="chunk" data-nb-ref-number="350" data-nb-words="16" data-nb-chars="86"><span class="idea" data-nb-ref-number="350" id="idea350" data-nb-words="16" data-nb-chars="86">Kupuje si, chudák… pozornost a&nbsp;úctu. Kdysi dávno se&nbsp;prodal, a&nbsp;teď roznáší ten jed dál.</span></p>
          <p class="chunk" data-nb-ref-number="351" data-nb-words="63" data-nb-chars="396"><span class="idea" data-nb-ref-number="351" id="idea351" data-nb-words="63" data-nb-chars="396">Za&nbsp;ta&nbsp;léta mám v&nbsp;hlavě hodně vzpomínek&nbsp;– když se&nbsp;svojí ženou opsali na&nbsp;stroji čistopis Baziliška, tak za&nbsp;nějaký čas měli oficiální svatbu: fotografie dvou mladých komsomolců, dva stroje připravené na&nbsp;úspěch a&nbsp;na rozmnožení lidstva. Byli jak z&nbsp;plakátu, z&nbsp;bankovek&nbsp;– každý režim by&nbsp;využil jejich fotografii k&nbsp;propagandě na&nbsp;šťastnou budoucnost, kterou chystá všem oddaným pracujícím, mladým rodinám.</span></p>
          <p class="chunk" data-nb-ref-number="352" data-nb-words="140" data-nb-chars="988"><span class="idea" data-nb-ref-number="352" id="idea352" data-nb-words="140" data-nb-chars="988">Uběhlo dvacet let, JUDrův pobočník&nbsp;– Rusák Kapustík zběhl i&nbsp;s&nbsp;informacemi, které okamžitě dobře zpeněžil. Manželka, ta&nbsp;klisna z&nbsp;plakátu, když postavili milionářskou vilu v&nbsp;osadě nad americkou kolonií, nad baptistickým centrem Jenerálka, když v&nbsp;podobně zazobané, menší osadě těsně za&nbsp;okrajem Prahy (díky stavebnímu povolení, které dostali jako výjimku na&nbsp;zdravotnické zařízení; kvůli tomu podvodu tam konsorcium stavebníků nechalo vybudovat prázdnou, nikdy nevyužitou stavbu malé nemocnice)&nbsp;– když Klisna s&nbsp;JUDr.&nbsp;postavili vilu a&nbsp;stali se&nbsp;sousedy sovětčíka ze&nbsp;Svobodné Evropy, Avrama „veš v&nbsp;kožiše“ Pištejna, který byl podstaven (zázračně „emigroval“ z&nbsp;Ruska do&nbsp;Vídně a&nbsp;posléze do&nbsp;Prahy), vedle bydlí sviňka, rozvedená stárnoucí moderátorka z&nbsp;televize (očesala golfového milionáře), hezké to&nbsp;tam měli. Narychlo postavené milionářské vily měly špatně izolované základy (firmy své investory pořádně natáhly), do&nbsp;suterénních místností, do&nbsp;garáží a&nbsp;kulečníkových kluboven zatékala spodní voda.</span></p>
          <p class="chunk" data-nb-ref-number="353" data-nb-words="79" data-nb-chars="515"><span class="idea" data-nb-ref-number="353" id="idea353" data-nb-words="79" data-nb-chars="515">Tehdy Klisna hodila zadnicí a&nbsp;začali se&nbsp;štěkat s&nbsp;manželem, dlouholetý rozvod, navzájem se&nbsp;drží pod krkem&nbsp;– používají jako rukojmí své vlastní děti. Mezitím, v&nbsp;souvislosti s&nbsp;nějakými privatizačními dozvuky, je&nbsp;její auto, když jede s&nbsp;dětmi a&nbsp;stojí na&nbsp;červené na&nbsp;křižovatce, je&nbsp;napadena útočníky, v&nbsp;několika vteřinách baseballovými pálkami zdemolují karosérii jejího vozu, roztříštěná skla, neznámí muži skáčou po&nbsp;plechové střeše, ona uvnitř vříská spolu s&nbsp;dětmi hrůzou&nbsp;– pochopila posléze&nbsp;– bylo to&nbsp;poslední varování.</span></p>
          <p class="chunk" data-nb-ref-number="354" data-nb-words="112" data-nb-chars="751"><span class="idea" data-nb-ref-number="354" id="idea354" data-nb-words="112" data-nb-chars="751">Klisna sedí ve&nbsp;správních radách různých společností, ve&nbsp;vedení Konsolidační agentury, blížící se&nbsp;menopauza způsobuje záchvaty vzteku, mediálně je&nbsp;propíraná&nbsp;– fyzicky napadla svoji sekretářku. Staví si&nbsp;další, porozvodovou vilu na&nbsp;Strahově, gabionové, v&nbsp;drátěném pletivu volně umístěné kameny háže ze&nbsp;střechy na&nbsp;mercedes svého bývalého manžela&nbsp;– když přijel pro svoji dceru, několik soudních pří a&nbsp;zákazů přiblížit se&nbsp;na&nbsp;jistou vzdálenost ke&nbsp;své bývalé Klisně. Policejní komando vniká násilím do&nbsp;jeho chaty u&nbsp;Mikulova (do té&nbsp;doby oddaný vesnický neřád Pašourek, privatizátor, se&nbsp;mu&nbsp;mstí&nbsp;– že&nbsp;mu&nbsp;nevysoudil asi 200 milionů náhrady za&nbsp;nepodařené machinace se&nbsp;státními pozemky), výslech, JUDr.&nbsp;posléze dostává infarkt a&nbsp;je vrtulníkem převezen do&nbsp;nemocnice.</span></p>
          <p class="chunk" data-nb-ref-number="355" data-nb-words="40" data-nb-chars="258"><span class="idea" data-nb-ref-number="355" id="idea355" data-nb-words="40" data-nb-chars="258">Nyní s&nbsp;vyhaslým, vrásčitým obličejem, stín sama sebe, chodí pasáží Lucerna do&nbsp;své kanceláře a&nbsp;jedinou jeho zábavou je&nbsp;poučovat servírky v&nbsp;restauracích&nbsp;– jak má&nbsp;správně vypadat „kvalitní“ minestrone, pasta carbonara, jak má&nbsp;být vypečená ciabatta. Je&nbsp;v&nbsp;prdeli…</span></p>
        </section>
        <section>
          <p class="chunk" data-nb-ref-number="356" data-nb-words="50" data-nb-chars="311"><span class="idea" data-nb-ref-number="356" id="idea356" data-nb-words="50" data-nb-chars="311">V&nbsp;dobách, kdy byl při síle, když v&nbsp;kapsách u&nbsp;bundy, kterou měl navlečenou přes oblek a&nbsp;cípy saka mu&nbsp;čouhaly zpod té&nbsp;„větrovky“&nbsp;– když převážel z&nbsp;jedné transakce do&nbsp;druhé hotovost (která nesměla proběhnout bankovním systémem), míval v&nbsp;těch vnitřních kapsách třeba třicet milionů, „trpěl“ tehdy falešnou otylostí…</span></p>
          <p class="chunk" data-nb-ref-number="357" data-nb-words="41" data-nb-chars="290"><span class="idea" data-nb-ref-number="357" id="idea357" data-nb-words="41" data-nb-chars="290">Neodpouštěl si&nbsp;tehdy veselá furiantství a&nbsp;zval nás do&nbsp;hospod (jenom tu&nbsp;bundu nikdy nesundal). Pak zmizel a&nbsp;ve tři ráno, absolutně střízlivý, skočil do&nbsp;svého metalizovaného sportovního mercedesu, svištěl dvousetkilometrovou rychlostí, aby byl dopoledne v&nbsp;Mnichově na&nbsp;nějaké obchodní schůzce.</span></p>
          <p class="chunk" data-nb-ref-number="358" data-nb-words="86" data-nb-chars="477"><span class="idea" data-nb-ref-number="358" id="idea358" data-nb-words="86" data-nb-chars="477">Věděl jsem tehdy houby o&nbsp;jeho životě, a&nbsp;tak jsem v&nbsp;podstatě obdivoval tu&nbsp;jeho vlčí vervu a&nbsp;mazanost a&nbsp;naprosto přesně zacílenou aktivitu. Teprve po&nbsp;letech bylo vidět, že&nbsp;takových jako on&nbsp;není pravda moc… ale je&nbsp;jich pořád dost, a&nbsp;rodí se&nbsp;další vlčáci… dost na&nbsp;to, aby si&nbsp;šli navzájem po&nbsp;krku. Je&nbsp;to&nbsp;ta&nbsp;zóna průniku mezi byznysem, politikou a&nbsp;organizovaným zločinem. V&nbsp;těchhle vodách pracují různé utajené státní i&nbsp;cizí složky a&nbsp;není nikdy úplně jasné, kdo na&nbsp;jaké straně stojí.</span></p>
          <p class="chunk" data-nb-ref-number="359" data-nb-words="84" data-nb-chars="530"><span class="idea" data-nb-ref-number="359" id="idea359" data-nb-words="84" data-nb-chars="530">Když byl ještě na&nbsp;ministerstvu zahraničního obchodu, v&nbsp;druhé polovině osmdesátých let, jednoho dne pozval Béďu, svého mladšího bratra, a&nbsp;šli si&nbsp;sednout na&nbsp;pěší zónu, na&nbsp;lavičku mezi záhony uprostřed ruchu Václavského náměstí. JUDr.&nbsp;učinil tehdy bratrovi nabídku: bude pokračovat ve&nbsp;studiu cizích jazyků na&nbsp;jazykové škole, současně se&nbsp;bude připravovat v&nbsp;nějakých kurzech speciálních činností, a&nbsp;když všechno půjde, jak má, tak za&nbsp;dva roky vyjede do&nbsp;ciziny a&nbsp;bude tam žít. Jenom nesmí nikomu, ani rodičům, nic o&nbsp;tomhle závazku říct.</span></p>
          <p class="chunk" data-nb-ref-number="360" data-nb-words="9" data-nb-chars="57"><span class="idea" data-nb-ref-number="360" id="idea360" data-nb-words="9" data-nb-chars="57">Dodnes nevím, proč mi&nbsp;tehdy Béďa vyprávěl tuhle historku.</span></p>
          <p class="chunk" data-nb-ref-number="361" data-nb-words="13" data-nb-chars="72"><span class="idea" data-nb-ref-number="361" id="idea361" data-nb-words="13" data-nb-chars="72">Snad tam někde byla otevřená nabídka, která se&nbsp;týkala i&nbsp;mé osoby? Nevím.</span></p>
          <p class="chunk" data-nb-ref-number="362" data-nb-words="8" data-nb-chars="54"><span class="idea" data-nb-ref-number="362" id="idea362" data-nb-words="8" data-nb-chars="54">Teď, po&nbsp;létech, dostává všechno teprve konkrétní tvar.</span></p>
          <p class="chunk" data-nb-ref-number="363" data-nb-words="232" data-nb-chars="1552"><span class="idea" data-nb-ref-number="363" id="idea363" data-nb-words="232" data-nb-chars="1552">Ještě jedna chvíle zůstává ve&nbsp;mně bez odpovědi, divně nedovřená, nedokončená. Před pěti šesti lety. Šel jsem tehdy Štěpánskou ulicí dolů na&nbsp;Václavák. Zazvonil mi&nbsp;telefon v&nbsp;kapse, byl to&nbsp;JUDr., byla myslím sobota, víkend, ulice vylidněné. Slunce svítilo v&nbsp;ostrých dopoledních odlescích a&nbsp;stínech, rozsvěcelo okna a&nbsp;výkladní skříně. Mohutný šerý monolit hotelu Alcron vytvářel chladný, zastíněný koridor po&nbsp;celé šířce vozovky, až&nbsp;na&nbsp;protější chodník. Na&nbsp;rozhraní sluneční teplé záře a&nbsp;stinného chladu jsem hovořil s&nbsp;předoucím, zdánlivě laskavým hlasem. Naléhal jakoby přátelsky a&nbsp;rozverně (ale bylo to, čišelo to&nbsp;z&nbsp;každého slova&nbsp;– pracoval teď, v&nbsp;tuhle chvíli, když se&nbsp;mnou hovořil, na&nbsp;plné obrátky pracoval): „Zdravím slavného spisovatele.“ (Nereaguje na&nbsp;mé&nbsp;slovní protesty.) „Hele, co&nbsp;děláš? Máš volno? Podívej, vemu auťák (ten zelený metalizovaný sportovní mercedes&nbsp;– status, legitimace pro jemu podobné) a&nbsp;vyrazíme někam! Mám chuť trochu řádit, přidáš se? Pojď, všechno bude gratis.“ (Hlavou mi&nbsp;v&nbsp;té chvíli běží úplně jiné starosti, zájmy a&nbsp;potřeby, jejichž obsah jsem nikdy u&nbsp;tohodle vlčáka nezachytil ani ve&nbsp;stopovém množství&nbsp;– telefonuje opravdu z&nbsp;jiného vesmíru.) Hlasem, jako když medu ukrajuje, zároveň s&nbsp;nepřestávajícím náporem naléhání, v&nbsp;podstatě doprošování, lákání a&nbsp;vyhrožování. Je&nbsp;to&nbsp;až&nbsp;„balení, vrážení klínů do&nbsp;hlavy“, ten arzenál, který znám z&nbsp;dob mládeneckého lovení holek. Tohle začínalo být zajímavé, vnitřně již rozhodnutý, klidný, naslouchal jsem tomu koncertu starého „bourače“. „Pojéééď, neblázni, vyrazíme třeba za&nbsp;Balabánem!“</span></p>
          <p class="chunk" data-nb-ref-number="364" data-nb-words="202" data-nb-chars="1182"><span class="idea" data-nb-ref-number="364" id="idea364" data-nb-words="202" data-nb-chars="1182">Jako když mě&nbsp;udeří kladivem mezi oči!… Nedal jsem na&nbsp;sobě nic znát, jenom jsem mu&nbsp;to&nbsp;začal rozmlouvat&nbsp;– že&nbsp;Balabána zas tak dobře neznám, viděl jsem ho&nbsp;jen dvakrát v&nbsp;životě, víme o&nbsp;sobě&nbsp;– četli jsme navzájem některé své věci, ale není možné na&nbsp;základě těch letmých setkání dorazit do&nbsp;Ostravy a&nbsp;vytáhnou ho&nbsp;na&nbsp;pivo!… Co&nbsp;je&nbsp;to&nbsp;za&nbsp;nesmysl? A&nbsp;proč proboha chce on, právník a&nbsp;kšeftman, hovořit se&nbsp;spisovatelem? To&nbsp;jsem říkal do&nbsp;telefonu a&nbsp;zároveň mi&nbsp;v&nbsp;hlavě zvonily všechny alarmy… Tak ty, rusácká, zdejším lidem odrodilá svině fízlácká, magore, kterej seš podepsanej s&nbsp;tou svojí generací bolševickej synáčků&nbsp;– co&nbsp;chtěj legalizovat svý prachy a&nbsp;zpeněžit kontakty a&nbsp;informace, který se&nbsp;ti&nbsp;při práci ve&nbsp;státní správě dostaly do&nbsp;rukou. Když jsi kolaboroval s&nbsp;režimem, tak ses modlil k&nbsp;Západu&nbsp;– a&nbsp;tvůj děda, kdysi v&nbsp;Sudetech narozenej, špatně česky mluvící dělník z&nbsp;lomu, dožívající jako školník v&nbsp;Jablonci, odebíral Svět sovětů a&nbsp;nábožně, jako prostej věřící, s&nbsp;rukama jak lopaty listoval v&nbsp;těch špatně natištěných barevných reprodukcích a&nbsp;hleděl na&nbsp;tváře smějících se&nbsp;dětí v&nbsp;přímořském letovisku Artěk. A&nbsp;byl šťastný, že&nbsp;to, čemu celý život věřil&nbsp;– sociální spravedlnost, se&nbsp;stala skutkem.</span></p>
          <p class="chunk" data-nb-ref-number="365" data-nb-words="41" data-nb-chars="263"><span class="idea" data-nb-ref-number="365" id="idea365" data-nb-words="41" data-nb-chars="263">Ty, fešácká smějící se&nbsp;nestvůro, která má&nbsp;jedinej kladnej prvek&nbsp;– jsi manipulovatelnej přes tu&nbsp;svoji bezednou primitivní lačnost. A&nbsp;tak jsi byl použitej, spolu se&nbsp;sobě podobnými, pro velkej, nesmírně rozsáhlej záměr&nbsp;– kterým snad jednou skončí tahle doba kamenná.</span></p>
          <p class="chunk" data-nb-ref-number="366" data-nb-words="57" data-nb-chars="336"><span class="idea" data-nb-ref-number="366" id="idea366" data-nb-words="57" data-nb-chars="336">Snad použitej. A&nbsp;snad skončí… Protože i&nbsp;já jsem věřící, mám vizi šťastného lidstva, sci-fi technologie jsou již vynalezeny a&nbsp;uplatněny na&nbsp;celé planetě… lidí je&nbsp;pár desítek milionů, žijí v&nbsp;osadách rozesetých v&nbsp;kvetoucích lukách a&nbsp;lesích, na&nbsp;březích řek a&nbsp;moří, a&nbsp;věnují se&nbsp;vědám a&nbsp;umění. Směšné, že? Kdybych tuhle víru neměl, nic nejsem.</span></p>
        </section>
        <section>
          <p class="chunk" data-nb-ref-number="367" data-nb-words="36" data-nb-chars="222"><span class="idea" data-nb-ref-number="367" id="idea367" data-nb-words="36" data-nb-chars="222">Balabán&nbsp;– hlas mé&nbsp;generace. Začal být v&nbsp;těch letech známý, jeho knihy oslovily tu&nbsp;přemýšlivou část populace napříč věkovými skupinami. Tichá, ale neochvějná zpráva o&nbsp;světě našich dnů se&nbsp;šířila po&nbsp;Slezsku, Moravě a&nbsp;Čechách.</span></p>
          <p class="chunk" data-nb-ref-number="368" data-nb-words="57" data-nb-chars="362"><span class="idea" data-nb-ref-number="368" id="idea368" data-nb-words="57" data-nb-chars="362">A&nbsp;teď tahle v&nbsp;pražské kotlině zakořeněná temná bytost, JUDr.&nbsp;Ing.&nbsp;– v&nbsp;Moskvě upsaný, tenhle destruktivní nástroj pohybující se&nbsp;v&nbsp;kriminálním podzemí vysokého byznysu&nbsp;– teď, zčistajasna se&nbsp;mi&nbsp;snaží namluvit, že&nbsp;po&nbsp;ničem netouží víc, než setkat se&nbsp;s&nbsp;Janem Balabánem, kterého znám jako chlapsky opravdového a&nbsp;naprosto rovného autora smutných a&nbsp;krásně přesných knih.</span></p>
          <p class="chunk" data-nb-ref-number="369" data-nb-words="14" data-nb-chars="78"><span class="idea" data-nb-ref-number="369" id="idea369" data-nb-words="14" data-nb-chars="78">Kurva proč? Jdeš na&nbsp;kontakt, ty&nbsp;svině? Chceš si&nbsp;takhle o&nbsp;víkendu udělat styka?</span></p>
          <p class="chunk" data-nb-ref-number="370" data-nb-words="9" data-nb-chars="52"><span class="idea" data-nb-ref-number="370" id="idea370" data-nb-words="9" data-nb-chars="52">Nebo tvůj řídící, „vostočný urod“ ti&nbsp;dal tento úkol?</span></p>
          <p class="chunk" data-nb-ref-number="371" data-nb-words="45" data-nb-chars="272"><span class="idea" data-nb-ref-number="371" id="idea371" data-nb-words="45" data-nb-chars="272">Nikdy jsem tě&nbsp;neslyšel hovořit o&nbsp;jediné knize, tvůj byt, to&nbsp;jsou pusté, draze zařízené prostory s&nbsp;nevkusnými obrazy a&nbsp;bez jediné knihy. Tobě jako návodčí nikdy nepomůžu. Podrazím tě, jakmile se&nbsp;něco dovím. Z&nbsp;čisté, temné radosti, protože&nbsp;– já&nbsp;nejsem, nedokážu být Balabán.</span></p>
          <p class="chunk" data-nb-ref-number="372" data-nb-words="54" data-nb-chars="320"><span class="idea" data-nb-ref-number="372" id="idea372" data-nb-words="54" data-nb-chars="320">Nejsem křesťan, i&nbsp;když mám Jeho&nbsp;– vlasatého tuláka a&nbsp;bezdomovce v&nbsp;zemi judské, prvního komunistu, Jeho mám opravdu rád a&nbsp;Jeho věty Nech mrtvým, ať&nbsp;pohřbívají své mrtvé a&nbsp;Spíš projde velbloud uchem jehly, než boháč se&nbsp;dostane do&nbsp;království nebeského nebo Moje království není z&nbsp;tohoto světa si&nbsp;opakuju často, když usínám.</span></p>
        </section>
        <section>
          <p class="chunk" data-nb-ref-number="373" data-nb-words="43" data-nb-chars="245"><span class="idea" data-nb-ref-number="373" id="idea373" data-nb-words="43" data-nb-chars="245">Jdeme s&nbsp;Béďou po&nbsp;Haštalském náměstí, je&nbsp;rok 2012. Ještě teď mi&nbsp;buší srdce nenávistí a&nbsp;tuhle temnou energii posílám do&nbsp;tmy nad střechami. Aby se&nbsp;pod nebem prolétla, zchladla a&nbsp;jako struska života se&nbsp;s&nbsp;prskáním tavila v&nbsp;bílém plameni uvnitř srdce.</span></p>
          <p class="chunk" data-nb-ref-number="374" data-nb-words="57" data-nb-chars="361"><span class="idea" data-nb-ref-number="374" id="idea374" data-nb-words="57" data-nb-chars="361">Jan Balabán je&nbsp;už&nbsp;mrtvý a&nbsp;jeho literární odkaz žije stále se&nbsp;rozšiřujícím a&nbsp;další lidi oslovujícím životem… JUDr.&nbsp;Ing.&nbsp;je po&nbsp;infarktu a&nbsp;s&nbsp;tváří staré narcistní polobuzny vysedává ve&nbsp;své pusté kanceláři a&nbsp;vede letité, zaprášené soudní pře se&nbsp;sobě podobnými, šedivými dravci&nbsp;– kteří svoji nynější nemohoucnost kompenzují hromaděním jedu ve&nbsp;svých zkažených zubech.</span></p>
          <p class="chunk" data-nb-ref-number="375" data-nb-words="43" data-nb-chars="265"><span class="idea" data-nb-ref-number="375" id="idea375" data-nb-words="43" data-nb-chars="265">Jedna věc pro mě&nbsp;zůstává nekonečnou záhadou. Věděli, že&nbsp;jsou použiti pro velkou věc, pro široký záměr, na&nbsp;kterém jsou závislé existence milionů lidí? Věděli to&nbsp;v&nbsp;celé hloubce a&nbsp;šíři záměru, nebo byli dílčím způsobem, v&nbsp;rozsahu nutném pro splnění úkolu, informováni?</span></p>
          <p class="chunk" data-nb-ref-number="376" data-nb-words="60" data-nb-chars="428"><span class="idea" data-nb-ref-number="376" id="idea376" data-nb-words="60" data-nb-chars="428">Tohle je&nbsp;ale síť ve&nbsp;stávajících mocenských strukturách uvnitř systému&nbsp;– to&nbsp;znamená, že&nbsp;jsou zde funkční obranné mechanismy, které aktivně vyhledávají narušení zvenčí i&nbsp;zevnitř. Pro konspirativní jednání v&nbsp;takovém prostředí je&nbsp;vysoká motivovanost samotným předpokladem. Velké prachy a&nbsp;velký strach dokáže zdolat jen Velká myšlenka. (V&nbsp;praxi jsou samozřejmě nejúčinnější kombinace, kde jsou přítomny všechny výše jmenované prvky.)</span></p>
          <p class="chunk" data-nb-ref-number="377" data-nb-words="43" data-nb-chars="292"><span class="idea" data-nb-ref-number="377" id="idea377" data-nb-words="43" data-nb-chars="292">Nebo to&nbsp;byl obrovský neosobní pohyb systému, soukolí připravující neznatelné, ale až&nbsp;za&nbsp;obzor mohutné proměny paradigmatu?… A&nbsp;tihle „malí šmejdi“ jen s&nbsp;předstihem, který jim poskytují informace přicházející k&nbsp;nim ze&nbsp;všech nižších struktur&nbsp;– tihle hamižníci konají v&nbsp;slepém, pudovém instinktu?</span></p>
          <p class="chunk" data-nb-ref-number="378" data-nb-words="72" data-nb-chars="427"><span class="idea" data-nb-ref-number="378" id="idea378" data-nb-words="72" data-nb-chars="427">Věděl to&nbsp;JUDr.? Nebo mu&nbsp;to&nbsp;dochází až&nbsp;teď? Je&nbsp;to&nbsp;pro něj dobrá, nebo špatná zpráva? Nebo jako zchromlá šelma se&nbsp;zaobírá svými revmatickými obtížemi a&nbsp;pohyby světa okolo něj proudí a&nbsp;on nic nevidí, necítí, spočívá jako „prvok“ ve&nbsp;slepém nevědomí. Zbytky své emocionality trousí, v&nbsp;bezmocné inkontinenci, na&nbsp;své děti, které již dospívají a&nbsp;mají ve&nbsp;tvářích stejnou dravčí odvahu a&nbsp;necitelnost, jakou míval on&nbsp;ve&nbsp;dnech svého mládí.</span></p>
        </section>
        <section>
          <p class="chunk" data-nb-ref-number="379" data-nb-words="126" data-nb-chars="774"><span class="idea" data-nb-ref-number="379" id="idea379" data-nb-words="126" data-nb-chars="774">Béďa ukazuje na&nbsp;rohový dům s&nbsp;věžičkou: „Támhle, tam jsem moh získat byt. Bydlela tam jedna stará herečka, nabídl jsem jí&nbsp;trojsměnu, málem to&nbsp;vyšlo, ale nakonec se&nbsp;šprajcla Praha 1. Byl tam takovej podvodník. Měl pomocníka, takovej nešťastník. Dělal kdysi v&nbsp;prodejní galerii, pak se&nbsp;chyt heroinu, zpronevěřil nějaký obrazy, vyhodili ho. Tenhle pacholek z&nbsp;Prahy 1, ze&nbsp;stavebního odboru, ho&nbsp;používal jako poslíčka a&nbsp;figuru, na&nbsp;kterou se&nbsp;psaly rizikový transakce. Vědělo se, počítalo se&nbsp;s&nbsp;tím, že&nbsp;dlouho žít nebude. Říká se&nbsp;tomu černej kůň… Trochu jsem toho hajzla z&nbsp;radnice skřípnul, nevracel zálohu, z&nbsp;výměny bytu nic nebylo, tak jsem kroužil po&nbsp;městě, až&nbsp;jsem ho&nbsp;potkal. Byl docela vyjukanej, ta&nbsp;tlustá stará mánička. Typickej udavač. Malá, ustrašená, ale peněz chtivá děvka.</span></p>
          <p class="chunk" data-nb-ref-number="380" data-nb-words="29" data-nb-chars="187"><span class="idea" data-nb-ref-number="380" id="idea380" data-nb-words="29" data-nb-chars="187">Ten jeho fámulus skončil špatně, heroin ho&nbsp;úplně psychicky rozežral, přespával na&nbsp;Hlavním nádraží, prodával se&nbsp;buzerantům, nakonec prej skočil pod vlak. Ale vypadá to, že&nbsp;mu&nbsp;někdo pomoh.“</span></p>
          <p class="chunk" data-nb-ref-number="381" data-nb-words="50" data-nb-chars="326"><span class="idea" data-nb-ref-number="381" id="idea381" data-nb-words="50" data-nb-chars="326">Matně si&nbsp;vzpomínám na&nbsp;tmavovlasého mladíka s&nbsp;výraznými rysy filmového fešáka a&nbsp;se záblesky inteligence&nbsp;– pokoušel se&nbsp;mně anebo Béďovi prodat obraz současného známého malíře, nějak mu&nbsp;uvízl mezi prsty ještě v&nbsp;dobách, kdy pracoval v&nbsp;té komerční galerii&nbsp;– obraz byl nijaký, nevýrazná, zřejmě barevná studie, dodatečně zarámovaná.</span></p>
          <p class="chunk" data-nb-ref-number="382" data-nb-words="63" data-nb-chars="400"><span class="idea" data-nb-ref-number="382" id="idea382" data-nb-words="63" data-nb-chars="400">Nápadné na&nbsp;tom „Čendovi“ bylo, že&nbsp;si&nbsp;u&nbsp;servírky objednal horkou vodu… Bohužel byl už&nbsp;daleko v&nbsp;drogové závislosti. A&nbsp;peníze si&nbsp;opatřoval ponižujícím a&nbsp;špinavým způsobem, že&nbsp;jediným kontaktem s&nbsp;realitou byla hrdá, suverénní tvář, povýšené chování a&nbsp;oči, zrak při rozhovoru neustále upíral někam mimo, hleděl „tajemně“ do&nbsp;dálky. Mluvil koutkem úst, v&nbsp;holých větách, a&nbsp;tvářil se&nbsp;jako „majitel tajemství“.</span></p>
          <p class="chunk" data-nb-ref-number="383" data-nb-words="55" data-nb-chars="340"><span class="idea" data-nb-ref-number="383" id="idea383" data-nb-words="55" data-nb-chars="340">Za&nbsp;rohem na&nbsp;něj nedočkavě čekal prdelatý, sytě nažraný, v&nbsp;„džísce“ nasoukaný padesátiletý mamrd s&nbsp;dlouhou „řepou“&nbsp;– a&nbsp;v&nbsp;polekaném rozhovoru, kdy se&nbsp;mu&nbsp;vzrušením třásly tlusté líce, ho&nbsp;úkoloval k&nbsp;vyzvednutí nějakého úplatku a&nbsp;k&nbsp;předání nějaké lživé, matoucí informace&nbsp;– která měla živit naději naivního zájemce na&nbsp;výměnu bytu v&nbsp;centru Prahy.</span></p>
        </section>
        <section>
          <p class="chunk" data-nb-ref-number="384" data-nb-words="32" data-nb-chars="180"><span class="idea" data-nb-ref-number="384" id="idea384" data-nb-words="32" data-nb-chars="180">Někde na&nbsp;východě, za&nbsp;hradbou domů, za&nbsp;řekou&nbsp;– něco se&nbsp;stalo s&nbsp;pozadím noci, ještě je&nbsp;hluboká tma, ale přeci nějaké temně modré posuny mraků v&nbsp;dálce… přinesly první náznaky svítání.</span></p>
          <p class="chunk" data-nb-ref-number="385" data-nb-words="19" data-nb-chars="121"><span class="idea" data-nb-ref-number="385" id="idea385" data-nb-words="19" data-nb-chars="121">Jdeme Dlouhou ulicí, směrem na&nbsp;Staroměstské náměstí. Bez cíle, nebo vlastně&nbsp;– cílem je&nbsp;chodit na&nbsp;čerstvém nočním vzduchu.</span></p>
          <p class="chunk" data-nb-ref-number="386" data-nb-words="128" data-nb-chars="802"><span class="idea" data-nb-ref-number="386" id="idea386" data-nb-words="128" data-nb-chars="802">Béďa volně kráčí a&nbsp;bdělým pohledem kontroluje prostor. To&nbsp;už&nbsp;je&nbsp;takový jeho zvyk… A&nbsp;samozřejmě má&nbsp;na&nbsp;sobě pracovní oblečení, které znají operativci na&nbsp;celém světě. Každý, kdo jde do&nbsp;ulic někoho sledovat, něco zařídit, má&nbsp;na&nbsp;sobě oblečení (kabát, košili atd.)&nbsp;– které jde někde v&nbsp;průjezdu obrátit naruby. Princip je&nbsp;prostý: jedna strana je&nbsp;světlá, druhá tmavá&nbsp;– bez vzorků, obrazců a&nbsp;zapamatovatelných odlišností. Lze tak splynout s&nbsp;davem, během několika vteřin proměnit svůj zjev. Profesionální sledovači mají vždy po&nbsp;ruce čepici zmačkanou v&nbsp;kapse, brýle atd. Chodí jako na&nbsp;kolotoči okolo sledovaného „objekta“, může jich být i&nbsp;deset a&nbsp;víc, v&nbsp;autech čekají posily… často chodí před sledovaným. Staří kozáci ze&nbsp;sledovačky mají zvláštním způsobem ošlehané, opálené tváře. Je&nbsp;to&nbsp;práce na&nbsp;čerstvém vzduchu.</span></p>
          <p class="chunk" data-nb-ref-number="387" data-nb-words="33" data-nb-chars="192"><span class="idea" data-nb-ref-number="387" id="idea387" data-nb-words="33" data-nb-chars="192">A&nbsp;Béďa, věrný letitým návykům, má&nbsp;na&nbsp;sobě právě takový tmavě šedý svetr, a&nbsp;jelikož je&nbsp;rozepjatý, je&nbsp;vidět uvnitř&nbsp;– světle krémová rubová strana, mající stejné náplety kapes, jako jsou na&nbsp;líci.</span></p>
        </section>
        <section>
          <p class="chunk" data-nb-ref-number="388" data-nb-words="65" data-nb-chars="420"><span class="idea" data-nb-ref-number="388" id="idea388" data-nb-words="65" data-nb-chars="420">Týnský chrám spočívá svým vysokým, strmým tělesem, tou dnem obrácenou lodí, zaťatý všemi svými věžemi do&nbsp;černé tmy nebes… A&nbsp;ty tušové závěsy a&nbsp;opony z&nbsp;černého sametu jarní noci, poznenáhlu… ve&nbsp;světlech reflektorů vrhajících kužely světla vzhůru, do&nbsp;výšky nad Staroměstskou radnicí, nad Týnem&nbsp;– ta&nbsp;vlahá, předjitřní tma obtěžkaná oparem od&nbsp;řeky pomalu odplouvá, vstříc přicházejícímu dni tam někde na&nbsp;východě, za&nbsp;obzorem.</span></p>
        </section>
        <section>
          <p class="chunk" data-nb-ref-number="389" data-nb-words="76" data-nb-chars="448"><span class="idea" data-nb-ref-number="389" id="idea389" data-nb-words="76" data-nb-chars="448">Hlavou mi&nbsp;běží řetězce informací, některé jsou kdovíkde uloženy po&nbsp;desítky let. Teď se&nbsp;ty&nbsp;vzpomínky&nbsp;– co&nbsp;kdo řekl, jak to&nbsp;řekl, jak se&nbsp;u&nbsp;toho tvářil, za&nbsp;jakých okolností bylo to&nbsp;a&nbsp;to řečeno&nbsp;– nyní, dnešního podivuhodného večera, vlastně noci, a&nbsp;teď již v&nbsp;podstatě přicházejícího, pomalu přitékajícího jitra… to&nbsp;všechno nabývá určité posloupnosti, řadí se&nbsp;do&nbsp;celků a&nbsp;větví se… ta&nbsp;struktura byla uložena v&nbsp;temnotách a&nbsp;poznenáhlu se&nbsp;vykresluje v&nbsp;čase.</span></p>
          <p class="chunk" data-nb-ref-number="390" data-nb-words="111" data-nb-chars="676"><span class="idea" data-nb-ref-number="390" id="idea390" data-nb-words="111" data-nb-chars="676">Jak to&nbsp;bylo s&nbsp;tebou, dávný příteli? Kde jsi vyrostl a&nbsp;co to&nbsp;bylo za&nbsp;lidi?… Vzpomínám na&nbsp;dobu koncem osmdesátých let. Vyprávěl mi&nbsp;Béďa, že&nbsp;se&nbsp;narodil a&nbsp;do roku šedesát osm žil s&nbsp;rodiči v&nbsp;Příbrami. Jeho otec, důlní inženýr, vystudoval v&nbsp;Moskvě. Matka pochází odněkud z&nbsp;širých prostor Ruska, snad z&nbsp;Ukrajiny, někde poblíž Dněp­ru… Otec pracoval v&nbsp;padesátých a&nbsp;šedesátých letech v&nbsp;uranových dolech Jáchymov jako štajgr, důlní inženýr. Posléze byl na&nbsp;pozici hlavního inspektora bezpečnosti práce v&nbsp;celém regionu uranových dolů… Třásli se&nbsp;před ním ředitelé a&nbsp;vedoucí provozů. Řešil důlní neštěstí, smrtelné úrazy. Hrozivé historky z&nbsp;třídírny rud… To&nbsp;mám uloženo v&nbsp;jedné části mozku.</span></p>
          <p class="chunk" data-nb-ref-number="391" data-nb-words="47" data-nb-chars="322"><span class="idea" data-nb-ref-number="391" id="idea391" data-nb-words="47" data-nb-chars="322">Z&nbsp;jiné oblasti, z&nbsp;protilehlého gyru, přitéká proud informací o&nbsp;okolnostech vzniku uranových dolů, souvisí to&nbsp;s&nbsp;koncem války a&nbsp;vývojem atomové pumy. Naprostá priorita v&nbsp;celém systému sovětského státu a&nbsp;jeho satelitů. Celá rozsáhlá akce na&nbsp;vytvoření atomové zbraně byla podřízena přímo Berijovi, komisaři státní bezpečnosti.</span></p>
          <p class="chunk" data-nb-ref-number="392" data-nb-words="41" data-nb-chars="282"><span class="idea" data-nb-ref-number="392" id="idea392" data-nb-words="41" data-nb-chars="282">Byla podepsána tajná mezistátní dohoda mezi naší republikou a&nbsp;Sovětským svazem o&nbsp;výhradním právu nákupu uranových rud, o&nbsp;zvláštním režimu v&nbsp;oblastech těžby a&nbsp;další prováděcí doložky. Celé okolí bylo obehnáno několika pásmy ostnatého drátu a&nbsp;uvnitř se&nbsp;uplatňovala sovětská zákonnost.</span></p>
          <p class="chunk" data-nb-ref-number="393" data-nb-words="40" data-nb-chars="261"><span class="idea" data-nb-ref-number="393" id="idea393" data-nb-words="40" data-nb-chars="261">Dokonce byla ustavena Zvláštní správa SNB pro Jáchymovské rudné doly, Správa pracovních táborů atd. (Velitel strážních jednotek pro celou oblast byl po&nbsp;roce ’89 jmenován OF&nbsp;do&nbsp;komise „vyšetřující“ zločiny spáchané na&nbsp;generacích našich lidí&nbsp;– v&nbsp;honbě za&nbsp;uranem.)</span></p>
          <p class="chunk" data-nb-ref-number="394" data-nb-words="61" data-nb-chars="388"><span class="idea" data-nb-ref-number="394" id="idea394" data-nb-words="61" data-nb-chars="388">Takže proto&nbsp;– pro pečlivé prověření, pro svého otce&nbsp;– starého bolševika ze&nbsp;Sudet, kameníka z&nbsp;lomu s&nbsp;jeho nezdolnou vírou… pro ta&nbsp;léta studií v&nbsp;Sovětském svazu… po&nbsp;završení vázacího aktu sňatkem s&nbsp;„jejich“ státní příslušnicí… zde lze najít (vedle jistě značných odborných schopností), tady je&nbsp;příčina důvěry „přátel“ a&nbsp;umístění do&nbsp;takto „ostře sledovaného“ podniku a&nbsp;posléze kariérní růst.</span></p>
          <p class="chunk" data-nb-ref-number="395" data-nb-words="97" data-nb-chars="595"><span class="idea" data-nb-ref-number="395" id="idea395" data-nb-words="97" data-nb-chars="595">Vyprávěl mi&nbsp;Béďa, jak po&nbsp;srpnu šedesát osm jim lidé psali výhružné dopisy, házeli kameny do&nbsp;oken. Řekl: „Čecháčci.“ Takže nakonec je&nbsp;„přítel“ umístil na&nbsp;nějakou chatu skrytou v&nbsp;lesích, zde žili řadu měsíců. Pak, na&nbsp;oko vyloučen z&nbsp;KSČ, přestěhoval se&nbsp;důlní inženýr i&nbsp;s&nbsp;rodinou do&nbsp;jednoho městečka na&nbsp;severu Čech a&nbsp;zde pracoval dál v&nbsp;pozici inspektora a&nbsp;bezpečáka na&nbsp;menší lokalitě, kde se&nbsp;do&nbsp;země pumpovala kyselina sírová a&nbsp;pak se&nbsp;zas velikými čerpadly sála z&nbsp;hlubin s&nbsp;příměsí rozpuštěného uranu… Odkaliště, bordel, humus. Nakonec, před důchodem, dostal místo na&nbsp;ředitelství podniku Severokámen.</span></p>
        </section>
        <section>
          <p class="chunk" data-nb-ref-number="396" data-nb-words="19" data-nb-chars="121"><span class="idea" data-nb-ref-number="396" id="idea396" data-nb-words="19" data-nb-chars="121">Ano, kádruju. Na&nbsp;stará kolena jsem se&nbsp;stal šéfem soukromého „osobního oddělení“. Musím si&nbsp;uklidit ve&nbsp;své zalidněné hlavě.</span></p>
          <p class="chunk" data-nb-ref-number="397" data-nb-words="32" data-nb-chars="182"><span class="idea" data-nb-ref-number="397" id="idea397" data-nb-words="32" data-nb-chars="182">Nyní mi&nbsp;je&nbsp;už&nbsp;jasné to, co&nbsp;jsem stejně okrajem své mysli věděl od&nbsp;začátku&nbsp;– tahle rodina, to&nbsp;je&nbsp;„opěrný bod“. Důvěrníci, lidé mající důvěru a&nbsp;zajišťující část činností pro „přátele“.</span></p>
          <p class="chunk" data-nb-ref-number="398" data-nb-words="118" data-nb-chars="779"><span class="idea" data-nb-ref-number="398" id="idea398" data-nb-words="118" data-nb-chars="779">Začátkem devadesátých let, pár týdnů po&nbsp;převratu v&nbsp;Moskvě, objevili se&nbsp;u&nbsp;vilky Béďových rodičů nějací jejich „dobří známí“&nbsp;– tlustý obr, nějaký Bělorus, matematik a&nbsp;šachista, a&nbsp;s&nbsp;ním, jako šofér, malý zakrslík, takové šídlo, starší a&nbsp;čiperný „za groš kudla“ s&nbsp;ostrýma, zavilýma očkama. Tahle dvojice započala podivný kolotoč jízd do&nbsp;Švýcarska a&nbsp;zpět. V&nbsp;obrovském, největším černém mercedesu cosi převáželi ze&nbsp;zemí již bývalého Sovětského svazu. Střídali automobily, neustále pendlovali mezi Minskem, Vilniusem a&nbsp;Curychem. Lze se&nbsp;oprávněně domnívat, že&nbsp;tímto způsobem se&nbsp;převáží cosi cenného a&nbsp;těžkého, co&nbsp;je&nbsp;třeba utajit před celními orgány vlastního i&nbsp;cizího státu… Myslím, že&nbsp;převáželi zlato a&nbsp;zakládali ve&nbsp;švýcarských bankách účty, materiál pro příští operace, pro budoucnost.</span></p>
          <p class="chunk" data-nb-ref-number="399" data-nb-words="39" data-nb-chars="235"><span class="idea" data-nb-ref-number="399" id="idea399" data-nb-words="39" data-nb-chars="235">Jak se&nbsp;náhle zjevili, tak po&nbsp;pár měsících „profesoři“ zase zmizeli. Zůstal po&nbsp;nich jen ten obrovský mercedes. V&nbsp;garáži Béďových rodičů nebylo k&nbsp;hnutí. Jednoho dne to&nbsp;černé monstrum otec nastartoval a&nbsp;odvezl neznámo kam, snad do&nbsp;bazaru.</span></p>
        </section>
        <section>
          <p class="chunk" data-nb-ref-number="400" data-nb-words="195" data-nb-chars="1149"><span class="idea" data-nb-ref-number="400" id="idea400" data-nb-words="195" data-nb-chars="1149">Bylo to&nbsp;v&nbsp;roce ’88 nebo ’89, když jsme popíjeli do&nbsp;druhého dne u&nbsp;něj v&nbsp;garsonce v&nbsp;Libni. Zamýšleje ukázat mi&nbsp;nějakou věc, sbíral tehdy různé artefakty, smaltované bandasky ze&nbsp;starých časů, pivní lahve s&nbsp;porcelánovým uzávěrem, plechové reklamní štíty atd.&nbsp;– sáhnul tehdy Béďa do&nbsp;skříně a&nbsp;při manipulaci s&nbsp;šaty a&nbsp;košilemi&nbsp;– vypadla na&nbsp;zem skleněná lahev od&nbsp;jogurtu a&nbsp;z&nbsp;jejího hrdla vyskočil paklík stočených pětisetkorun. Bylo toho odhadem za&nbsp;dobrých šedesát tisíc. Béďa se&nbsp;tehdy bleskurychle sehnul, stočil peníze do&nbsp;ruličky a&nbsp;tu zasunul do&nbsp;lahve, mumlaje cosi o&nbsp;tom, že&nbsp;mu&nbsp;to&nbsp;dala matka. Nějaký podíl či&nbsp;co. Jakoby nedbale ji&nbsp;pak pohodil na&nbsp;dno skříně mezi boty a&nbsp;přikryl hromadou nevyžehlených, ale čistých košil… Béďa je&nbsp;jak fretka, neustále cosi přepírá, vždy je&nbsp;v&nbsp;čistém a&nbsp;vypraném oblečení. Na&nbsp;rozdíl ode mne, který od&nbsp;mateřské školky chodím v&nbsp;lehce pobryndaných trikách a&nbsp;mírně potem páchnoucích svetrech a&nbsp;zmuchlaných košilích. Od&nbsp;té&nbsp;doby, co&nbsp;jsem z&nbsp;„domu“ a&nbsp;matka zestárla, začal jsem „mládenecký“ režim a&nbsp;dokážu prát, a&nbsp;dokonce jsem zvládnul i&nbsp;žehlení&nbsp;– o&nbsp;téhle činnosti ovšem soudím, že&nbsp;je&nbsp;na&nbsp;počátku třetího tisíciletí již zcela zbytečná.</span></p>
          <p class="chunk" data-nb-ref-number="401" data-nb-words="16" data-nb-chars="90"><span class="idea" data-nb-ref-number="401" id="idea401" data-nb-words="16" data-nb-chars="90">Šedesát tisíc mně na&nbsp;vteřinu skočilo k&nbsp;nohám. Za&nbsp;ty&nbsp;peníze byl tehdy nový automobil Škoda.</span></p>
        </section>
        <section>
          <p class="chunk" data-nb-ref-number="402" data-nb-words="30" data-nb-chars="182"><span class="idea" data-nb-ref-number="402" id="idea402" data-nb-words="30" data-nb-chars="182">Byl myslím rok ’87, kdy jsme s&nbsp;Béďou odjeli do&nbsp;SSSR. Dali jsme pětistovku známému od&nbsp;Béďova bratra, pracoval na&nbsp;sovětském konzulátě, dal nám do&nbsp;pasu malé červené razítko „gostěvaja“.</span></p>
          <p class="chunk" data-nb-ref-number="403" data-nb-words="98" data-nb-chars="598"><span class="idea" data-nb-ref-number="403" id="idea403" data-nb-words="98" data-nb-chars="598">Zajímavé bylo, jakou to&nbsp;razítko mělo moc. Oblastní policejní velitelé, kde se&nbsp;musel každý cizinec na&nbsp;území Sovětského svazu do&nbsp;24&nbsp;hodin přihlásit… tito „náčelníci“ nám s&nbsp;ochotným úsměvem dávali do&nbsp;pasu razítka. Jedna podnáčelnice v&nbsp;městě Suchumi, když jsem jí&nbsp;ještě předal třpytivé skleněné náušnice (trvala na&nbsp;tom, že&nbsp;je&nbsp;zaplatí, a&nbsp;skutečně jsem dostal třicet rublů), řekla nějaké Máše od&nbsp;psacího stroje&nbsp;– ať&nbsp;přinese z&nbsp;trezoru to&nbsp;velké razítko. A&nbsp;dostali jsme s&nbsp;Béďou takového kulatého a&nbsp;rudého „berana“, že&nbsp;byl přes dvě strany, vypadalo to&nbsp;jako mezistátní smlouva, a&nbsp;ne stránka z&nbsp;cestovního pasu.</span></p>
          <p class="chunk" data-nb-ref-number="404" data-nb-words="76" data-nb-chars="480"><span class="idea" data-nb-ref-number="404" id="idea404" data-nb-words="76" data-nb-chars="480">Kyjev, Suchumi, Jerevan, Tbilisi. Cestovali jsme místními spoji, autobusy a&nbsp;vlaky. Někdy jsme létali aerotaxi… Spali jsme u&nbsp;lidí na&nbsp;adresách, které Béďovi předala jeho matka. Byli to&nbsp;známí z&nbsp;dob jejího mládí, spolužáci, dále lidé, které potkala během let u&nbsp;nás v&nbsp;republice, když tu&nbsp;byli na&nbsp;zájezdě anebo pracovně… Taky pár adres poskytnul Béďův bratr, měl tam kontakty z&nbsp;dob studií… Pamatuji se&nbsp;na&nbsp;jednoho jednookého rázovitého taxikáře&nbsp;– zvláštní, podmračený, ale pohostinný obr.</span></p>
          <p class="chunk" data-nb-ref-number="405" data-nb-words="70" data-nb-chars="492"><span class="idea" data-nb-ref-number="405" id="idea405" data-nb-words="70" data-nb-chars="492">Všichni, naprosto všichni, u&nbsp;nichž jsme spali, obdrželi doporučující dopisy z&nbsp;Československa… Některé jsme oslovovali bez předchozího písemného upozornění&nbsp;– a&nbsp;u&nbsp;nich se&nbsp;spustil podivuhodný proces probouzení paměti… Všichni ti&nbsp;dobří lidé byli neobyčejně pohostinní. Nikdy nás předtím neviděli, a&nbsp;najednou otvírali spižírny a&nbsp;prostírali bohaté tabule plné jídla. Nevím, kde v&nbsp;těch skromných poměrech byli schopni vykouzlit takové lahůdky. Různá nakládaná masa, houby a&nbsp;pečené lilky. Pirohy atd.</span></p>
        </section>
        <section>
          <p class="chunk" data-nb-ref-number="406" data-nb-words="53" data-nb-chars="363"><span class="idea" data-nb-ref-number="406" id="idea406" data-nb-words="53" data-nb-chars="363">Zvláštní vzpomínku mám na&nbsp;to&nbsp;gruzínské město Suchumi. Přímořské rozkvetlé město plné kvetoucích mandarinek. Bylo to&nbsp;někdy zjara, vystoupili jsme z&nbsp;letadla, které bylo ještě plné chladu z&nbsp;přeletu nad zasněženým Kavkazem… Zde bylo teplo a&nbsp;vůně subtropických rostlin. Všude na&nbsp;ulicích troubila auta, křižovatky se&nbsp;projížděly podle pravidel, která znali jenom místní.</span></p>
          <p class="chunk" data-nb-ref-number="407" data-nb-words="48" data-nb-chars="291"><span class="idea" data-nb-ref-number="407" id="idea407" data-nb-words="48" data-nb-chars="291">Houkání parníků bylo slyšet všude ve&nbsp;městě. Člověk šel ulicí a&nbsp;pojednou&nbsp;– pár domů před ním, pomalu proplula křižovatkou veliká nákladní loď, její bok&nbsp;– jako dům vysoká železná stěna porostlá pod čárou ponoru chaluhami a&nbsp;rzí. Přístavní molo a&nbsp;vlny Černého moře začínaly hned „naproti ulice“.</span></p>
          <p class="chunk" data-nb-ref-number="408" data-nb-words="58" data-nb-chars="427"><span class="idea" data-nb-ref-number="408" id="idea408" data-nb-words="58" data-nb-chars="427">Autobusem bylo možné odcestovat do&nbsp;podivuhodného městečka Očamčira, proslaveného mandarinkovými háji a&nbsp;plantážemi gruzínského čaje… Když jsme po&nbsp;„polních“ cestách dorazili autobusovou linkou a&nbsp;blahořečili osudu, že&nbsp;jsme si&nbsp;nepřekousli jazyk při kodrcání na&nbsp;výmolech&nbsp;– uviděli jsme rozsáhlou náves vroubenou odpočívajícími obyvateli. Vesničané posedávali ve&nbsp;stínu stromů a&nbsp;v&nbsp;poledním úpalu se&nbsp;uprostřed návsi chvěl horký vzduch.</span></p>
          <p class="chunk" data-nb-ref-number="409" data-nb-words="59" data-nb-chars="344"><span class="idea" data-nb-ref-number="409" id="idea409" data-nb-words="59" data-nb-chars="344">Vedro a&nbsp;slunce bylo tak ostré, že&nbsp;když jsme v&nbsp;dálce, na&nbsp;úpatí hor zahlédli dotyčné háje, bylo jasné, že&nbsp;tam nemůžeme v&nbsp;tom horku dojít. Šli jsme se&nbsp;okamžitě doptat, kdy jede autobus nazpět do&nbsp;Suchumi… Měli jsme pár hodin čas, a&nbsp;tak jsme doplnili řady obyvatel posedávajících ve&nbsp;stínu rozložitých, zřejmě za&nbsp;tímto účelem kdysi zasazených stromů.</span></p>
          <p class="chunk" data-nb-ref-number="410" data-nb-words="189" data-nb-chars="1184"><span class="idea" data-nb-ref-number="410" id="idea410" data-nb-words="189" data-nb-chars="1184">Když tělesná potřeba nás zahnala do&nbsp;jakéhosi bunkru, do&nbsp;betonové podzemní stavby, jež svými střílnami propouštěla ostré jarní světlo a&nbsp;oblaka much, tehdy jsme zahlédli jednu ze&nbsp;základních pravd orientu… Bylo v&nbsp;tom sklepení rozsáhlé, nikam neodtékající, volně se&nbsp;vypařující močové moře. Moč krystalizovala do&nbsp;krápníkových solných útvarů, do&nbsp;fraktálových ostrovů, které spolu se&nbsp;suchými výkaly tvořily jakousi krustu, chodníky a&nbsp;laguny, v&nbsp;zálivech pak jantarově žlutá moč vydávala tak silný čpavkový pach, že&nbsp;člověku slzely oči… Místní lidé, muži v&nbsp;bílých košilích, se&nbsp;samozřejmou elegancí vstupovali v&nbsp;ta místa a&nbsp;konali svou potřebu, podle svého uvážení močili&nbsp;– pokuřujíce u&nbsp;toho mocně z&nbsp;cigára a&nbsp;halasně se&nbsp;u&nbsp;toho bavíce se&nbsp;svými sousedy a&nbsp;pokřikujíce přes ramena ostatních na&nbsp;ty, co&nbsp;čekají na&nbsp;schodech do&nbsp;sklepení, až&nbsp;se&nbsp;uvolní nějaký ten ostrov… Nebo mlčky s&nbsp;opaskem okolo krku srali v&nbsp;podřepu&nbsp;– rovněž u&nbsp;toho báníce z&nbsp;cigarety&nbsp;– aby po&nbsp;chvíli soustředěného usebrání vydral se&nbsp;zpod jejich kníratých rtů chrčivý a&nbsp;táhlý „porodní“ skřek, naběhlé žíly na&nbsp;spáncích&nbsp;– potem zbrocenou potemnělou tvář obraceli k&nbsp;nebesům&nbsp;– ke&nbsp;sloupům jasného světla, jež se&nbsp;dralo dovnitř úzkými střílnami.</span></p>
          <p class="chunk" data-nb-ref-number="411" data-nb-words="93" data-nb-chars="561"><span class="idea" data-nb-ref-number="411" id="idea411" data-nb-words="93" data-nb-chars="561">Když jsem tohle uviděl, tehdy ještě vnímavý mladík, všechno se&nbsp;ve&nbsp;mně sevřelo, a&nbsp;nedostal jsem ze&nbsp;sebe ani kapku. Chvíli jsem jen tak stál, zády otočen, abych nebyl nápadný, a&nbsp;pak jakoby nic zapnul jsem poklopec a&nbsp;po jednom z&nbsp;úzkých „hovnových hřebenů ve&nbsp;žlutém moři“ se&nbsp;vydal k&nbsp;východu. Při každém kroku mi&nbsp;zpod podrážek bot vylétala, jak měkké broky narážela do&nbsp;obličeje, s&nbsp;bzukotem se&nbsp;vznášela a&nbsp;vzápětí opět usedala mračna černých much, jež sály břečku na&nbsp;osychajících, rozpukaných okrajích téhle žumpy. Nikdy jsem, předtím ani potom, nic podobného nezažil.</span></p>
        </section>
        <section>
          <p class="chunk" data-nb-ref-number="412" data-nb-words="14" data-nb-chars="79"><span class="idea" data-nb-ref-number="412" id="idea412" data-nb-words="14" data-nb-chars="79">Zvláštní příhoda se&nbsp;tehdy stala, možná v&nbsp;ní bylo jádro celého výletu na&nbsp;Východ.</span></p>
          <p class="chunk" data-nb-ref-number="413" data-nb-words="174" data-nb-chars="1029"><span class="idea" data-nb-ref-number="413" id="idea413" data-nb-words="174" data-nb-chars="1029">Sotva co&nbsp;jsme přiletěli z&nbsp;Kyjeva, obcházeli město a&nbsp;hledali ulici, kde měl bydlet doktor, u&nbsp;kterého jsme měli pár dní přespat… Přišli jsme posléze na&nbsp;vlakové nádraží a&nbsp;v&nbsp;bufetu se&nbsp;poptávali zarostlých, neholených chlapíků, postávajících u&nbsp;lahvového piva. Jeden, takový mladý, vyčouhlý ryšavec&nbsp;– hned se&nbsp;měl k&nbsp;nám. Když jsme mu&nbsp;ukázali dopis, kde byla napsána adresa dotyčného lékaře, hned se&nbsp;začal zajímat, co&nbsp;nám doktor píše a&nbsp;odkud jsme. Vytrhnul jsem mu&nbsp;dopis z&nbsp;ruky a&nbsp;výhružně na&nbsp;něho vystrčil bradu: „Seš moc zvědavej, chlapečku.“ Hubeňour zalovil v&nbsp;kapse u&nbsp;saka a&nbsp;zamával mi&nbsp;před očima malou rudou knížkou. Když ji&nbsp;rozevřel, bylo jasné, že&nbsp;je&nbsp;to&nbsp;legitimace. To&nbsp;už&nbsp;okolo nás stál kruh složený z&nbsp;pobudů ve&nbsp;zválených sakách, se&nbsp;strništěm na&nbsp;neoholených tvářích. Všichni, urostlí i&nbsp;drobní, různě staří&nbsp;– vytáhli legitimace a&nbsp;zase je&nbsp;zastrčili. Bufet se&nbsp;v&nbsp;mžiku vylidnil… Naivní kluk z&nbsp;našich končin, neznalý světa, začal jsem se&nbsp;jim smát do&nbsp;obličeje a&nbsp;vrtět hlavou. Oni se&nbsp;též nijak nezlobili, měli jen nehybné, vážné obličeje.</span></p>
          <p class="chunk" data-nb-ref-number="414" data-nb-words="77" data-nb-chars="497"><span class="idea" data-nb-ref-number="414" id="idea414" data-nb-words="77" data-nb-chars="497">Rusky, svojí druhou mateřštinou hovořící Béďa zachraňoval situaci. Nerozuměl jsem v&nbsp;té rychlé konverzaci ani jednomu slovu. Béďa mluvil potichu a&nbsp;napůl úst. Ryšavec posléze odkráčel někam telefonovat… Za&nbsp;chvíli se&nbsp;přikolébal postarší, sošný, uniformovaný strážník a&nbsp;ten, když prolistoval naše pasy a&nbsp;zkontroloval razítka z&nbsp;předešlých měst, nám je&nbsp;vrátil, zasalutoval a&nbsp;omluvil se. Že&nbsp;je&nbsp;to&nbsp;prostě jejich takový zvyk, kontrolovat cizince, a&nbsp;že je&nbsp;vše v&nbsp;pořádku. Poděkovali jsme mu&nbsp;a&nbsp;odešli do&nbsp;ulic.</span></p>
          <p class="chunk" data-nb-ref-number="415" data-nb-words="79" data-nb-chars="444"><span class="idea" data-nb-ref-number="415" id="idea415" data-nb-words="79" data-nb-chars="444">Jenom to&nbsp;mi&nbsp;bylo po&nbsp;několika dnech nápadné, že&nbsp;když jsem někde ve&nbsp;městě potkal toho zrzavého hubeňoura&nbsp;– teď už&nbsp;do&nbsp;hladka oholeného, v&nbsp;džínsové bundě podšité umělým bílým beránkem (bylo nepochopitelné, jak v&nbsp;tom mohl vydržet, když bylo takové vedro), byl evidentně v&nbsp;civilu, měl volno&nbsp;– tak na&nbsp;mě&nbsp;ten „tajnej“ přátelsky mlčky kýval a&nbsp;byl rád, že&nbsp;zná „cizince“. I&nbsp;já mu&nbsp;pokývnutím vrátil pozdrav a&nbsp;tvářil jsem se&nbsp;„záhadně“. Šlo mi&nbsp;to&nbsp;úplně samo.</span></p>
          <p class="chunk" data-nb-ref-number="416" data-nb-words="38" data-nb-chars="213"><span class="idea" data-nb-ref-number="416" id="idea416" data-nb-words="38" data-nb-chars="213">Se&nbsp;svojí bledou vykrmenou postavou a&nbsp;kombinací oblečení&nbsp;– ač&nbsp;jsem se&nbsp;snažil o&nbsp;opak a&nbsp;oblékal se&nbsp;tak, abych „splynul s&nbsp;davem“&nbsp;– ty&nbsp;cizí hadry a&nbsp;ta moje měsícovitá tvář mě&nbsp;prozrazovaly na&nbsp;stovky metrů. „Inostranec.“</span></p>
          <p class="chunk" data-nb-ref-number="417" data-nb-words="55" data-nb-chars="339"><span class="idea" data-nb-ref-number="417" id="idea417" data-nb-words="55" data-nb-chars="339">Béďa se&nbsp;svojí myší tváří a&nbsp;šlachovitou postavou byl méně nápadný. Když jsme šli ulicí, tak kolikrát kvůli mně přecházeli lidé vozovku, aby si&nbsp;mohli prohlédnout toho zlatohlávka, to&nbsp;velké dítě. Ihned navazovali kontakt. S&nbsp;usměvavou tváří přímo za&nbsp;chůze, už&nbsp;z&nbsp;dálky přátelsky volali: „Otkuda vy?“… Béďa kráčel nepovšimnut dál a&nbsp;smál se&nbsp;tiše.</span></p>
        </section>
        <section>
          <p class="chunk" data-nb-ref-number="418" data-nb-words="49" data-nb-chars="304"><span class="idea" data-nb-ref-number="418" id="idea418" data-nb-words="49" data-nb-chars="304">Už&nbsp;v&nbsp;letadle, v&nbsp;aerotaxi, kde to&nbsp;vypadalo jak na&nbsp;vesnickém trhu&nbsp;– babky s&nbsp;balíky a&nbsp;krabicemi, strejcové s&nbsp;pytlem od&nbsp;mouky přes rameno, převážející plastové kanystry s&nbsp;nějakou šťávou nebo co. Motorka zánovní. Někde brečelo dítě, jinde se&nbsp;hrály šachy. Pilot seděl oddělen od&nbsp;cestujících žlutavou záclonkou.</span></p>
          <p class="chunk" data-nb-ref-number="419" data-nb-words="65" data-nb-chars="432"><span class="idea" data-nb-ref-number="419" id="idea419" data-nb-words="65" data-nb-chars="432">Jenom jeden „městský elegán“ nezapadal do&nbsp;toho chumlu cestujících. Byl v&nbsp;uhlazeném obleku, doslova ležel&nbsp;– „ležérně“ pohozen v&nbsp;sedadle a&nbsp;měl obrovskou práci, aby vypadal „odjinud“. Pořád si&nbsp;rozepínal a&nbsp;zapínal kovový náramek, vlastně přezku od&nbsp;masivních cizích hodinek. Vypadalo to&nbsp;jako divadelní vystoupení jednoho herce, pantomima o&nbsp;tom, jak jeden chlapík s&nbsp;pršákem, s&nbsp;ohrnutým ruským nosem, chce, aby byl považován za&nbsp;„zápaďáka“.</span></p>
          <p class="chunk" data-nb-ref-number="420" data-nb-words="25" data-nb-chars="169"><span class="idea" data-nb-ref-number="420" id="idea420" data-nb-words="25" data-nb-chars="169">Tuhle potřebu vypadat cizokrajně jsem znal i&nbsp;od nás, takže identifikovat to&nbsp;jako neškodnou zábavu bylo snadné. Jinak to&nbsp;opravdu vypadalo jako duševní, obsesivní porucha.</span></p>
          <p class="chunk" data-nb-ref-number="421" data-nb-words="183" data-nb-chars="1119"><span class="idea" data-nb-ref-number="421" id="idea421" data-nb-words="183" data-nb-chars="1119">Nakonec, za&nbsp;pár dní, když jsme šli „na kontakt“. Do&nbsp;jedné vyhlídkové restaurace na&nbsp;výběžku mořského mola… zrovna tam se&nbsp;k&nbsp;nám přihlásila v&nbsp;kuchyni jedna postarší servírka, když jsme tam vešli pod „krytím“ prodeje pašovaného kožichu (byl umně všit chlupy dovnitř, do&nbsp;obyčejné zimní bundy, a&nbsp;tvářil se&nbsp;jako podšívka&nbsp;– tenhle fígl zvládla přes noc zašít žena od&nbsp;Béďova bratra, nynější striga sající apanáž z&nbsp;několika správních rad a&nbsp;řídících funkcí). Když proběhl „dohovor“ k&nbsp;předání kožichu a&nbsp;peněz, šli jsme si&nbsp;opět sednout do&nbsp;sálu restaurace a&nbsp;čekali na&nbsp;šašlik&nbsp;– tehdy jsem uviděl u&nbsp;protějšího stolku toho „zápaďáka“ s&nbsp;ohrnutým nosem. Byl ve&nbsp;večerním obleku, sám seděl u&nbsp;lahve vína a&nbsp;okamžitě zachytil můj překvapený pohled. Přátelsky se&nbsp;usmál a&nbsp;pokývnul. Přitom v&nbsp;letadle jsme s&nbsp;tím člověkem nevyměnili jediný pohled, jediné slovo… Až&nbsp;teď, když nad tím přemýšlím, mě&nbsp;napadá, že&nbsp;tam nebyl náhodou. Možná to&nbsp;byla kontrola spojení, šel nablízko zajišťovat předávku. Něco, „něco“ šlo s&nbsp;námi přes hranice až&nbsp;sem. To&nbsp;„něco“ nemohlo jít zaběhanými diplomatickými kanály ani jinými, do&nbsp;té&nbsp;doby ověřenými a&nbsp;používanými cestami.</span></p>
          <p class="chunk" data-nb-ref-number="422" data-nb-words="47" data-nb-chars="288"><span class="idea" data-nb-ref-number="422" id="idea422" data-nb-words="47" data-nb-chars="288">Tvář mi&nbsp;při jeho pozdravu zkameněla a&nbsp;vážně jsem se&nbsp;skloněnou hlavou pohlédl na&nbsp;ubrus. Neopětoval jsem pozdrav. Něco instinktivního mě&nbsp;varovalo. Tady něco nebylo v&nbsp;pořádku… Tady probíhala hra, v&nbsp;které jsem byl nevědomý, pasivní hráč. Rekvizita… To&nbsp;všechno mi&nbsp;došlo až&nbsp;o&nbsp;mnoho let později.</span></p>
          <p class="chunk" data-nb-ref-number="423" data-nb-words="83" data-nb-chars="559"><span class="idea" data-nb-ref-number="423" id="idea423" data-nb-words="83" data-nb-chars="559">Večer byl zakončen opileckou scénou vykrmené mladé kurvičky, vydržované žilnatým krocaním starcem. Opilá házela okolo sebe ovoce, spadla pod stůl a&nbsp;stáhla na&nbsp;sebe celý ubrus s&nbsp;talíři, jídlem a&nbsp;nápoji. Personál běhal okolo, taxikář pomáhal odvádět zpovykanou, „nařvanou“ princeznu. Vyžilý Don Juan rozdával okolo sebe storublové bankovky… Smáli jsme se&nbsp;s&nbsp;Béďou při té&nbsp;představě, jak doma chrápe v&nbsp;široké posteli, ložnice je&nbsp;plná drahého, nevkusného nábytku a&nbsp;hroší samička vypouští hlučné prdy, které jak pružné tenisové míčky putují pod brokátovou přikrývkou.</span></p>
        </section>
        <section>
          <p class="chunk" data-nb-ref-number="424" data-nb-words="74" data-nb-chars="500"><span class="idea" data-nb-ref-number="424" id="idea424" data-nb-words="74" data-nb-chars="500">Druhý den slunce žhnulo snad ještě silněji. Po&nbsp;snídani v&nbsp;rodině hodného a&nbsp;ochotného gynekologa… spal jsem v&nbsp;jeho pracovně na&nbsp;pohovce, uprostřed místnosti stálo gynekologické křeslo, chromová ocel vydávala nebezpečné odlesky do&nbsp;teplé jarní noci. Z&nbsp;otevřených oken vanula dovnitř vůně mandarinkových květů, někde v&nbsp;zahradě dusal po&nbsp;trávě velký lovecký pes. Na&nbsp;policích stály lékařské knihy, jedna vitrína byla plná velkých lahví, v&nbsp;nichž se&nbsp;vznášela embrya a&nbsp;různé, těžko identifikovatelné abnormality.</span></p>
          <p class="chunk" data-nb-ref-number="425" data-nb-words="45" data-nb-chars="283"><span class="idea" data-nb-ref-number="425" id="idea425" data-nb-words="45" data-nb-chars="283">Po&nbsp;snídani jsme s&nbsp;Béďou vyrazili do&nbsp;města, na&nbsp;předání kontrabandu. Procházeli jsme uličkami, Béďa nesl velkou tašku. Dopoledne bylo plné svěžího povětří vanoucího od&nbsp;moře a&nbsp;vrcholků zalesněných hor, na&nbsp;jejichž úpatí se&nbsp;Suchumi rozkládá&nbsp;– ty&nbsp;hřebeny se&nbsp;ztrácely v&nbsp;sytě modrém vzduchu.</span></p>
          <p class="chunk" data-nb-ref-number="426" data-nb-words="99" data-nb-chars="608"><span class="idea" data-nb-ref-number="426" id="idea426" data-nb-words="99" data-nb-chars="608">Šli jsme na&nbsp;adresu, kterou nám dala servírka, černovlasá mandlooká čtyřicátnice s&nbsp;knírkem na&nbsp;horním rtu a&nbsp;se stopami bývalé krásy ve&nbsp;tváři… Béďa jaksi nemohl najít tu&nbsp;ulici, nebo se&nbsp;nějak špatně zorientoval. Já&nbsp;se&nbsp;svojí chabou ruštinou jsem mu&nbsp;moc nápomocný nebyl… než jsem rozluštil nějaký nápis na&nbsp;rohu ulice, Béďa už&nbsp;dotazováním docílil přesnější informace, kde se&nbsp;zřejmě ta&nbsp;ulička na&nbsp;kraji města nachází. Chodili jsme mezi vilkovými zahradami&nbsp;– na&nbsp;některých domech byl v&nbsp;okně vyvěšen velký fotoportrét muže&nbsp;– bylo nám posléze vysvětleno, že&nbsp;je&nbsp;to&nbsp;místní zvyk, vyvěšovat v&nbsp;době smutku podobizny zemřelých.</span></p>
          <p class="chunk" data-nb-ref-number="427" data-nb-words="129" data-nb-chars="812"><span class="idea" data-nb-ref-number="427" id="idea427" data-nb-words="129" data-nb-chars="812">V&nbsp;jedné liduprázdné ulici, mezi skladišti a&nbsp;železničním nádražím&nbsp;– pojednou se&nbsp;na&nbsp;rohu ulice objevila šedivá volha, rychle odbočila, v&nbsp;okamžiku byla u&nbsp;nás a&nbsp;zastavila s&nbsp;koly na&nbsp;chodníku. Z&nbsp;vozu vyskákalo několik mužů v&nbsp;civilu a&nbsp;ti nás obstoupili. Vše se&nbsp;odehrávalo v&nbsp;tichu, mluvili zastřeným rychlým hlasem, dva nás drželi v&nbsp;šachu a&nbsp;další dva kontrolovali okolí… Vše bylo tak rychlé, že&nbsp;v&nbsp;tom nemohl fungovat prvek náhody. Byli to&nbsp;odborníci na&nbsp;sledování a&nbsp;zatýkání. S&nbsp;policií neměli tito šediví, spoří čtyřicátníci nic společného, ani jeden z&nbsp;nich neměl gruzínské rysy. Béďa kupodivu s&nbsp;nimi hovořil stejným ztišeným hlasem, rychlou, absolutně nesrozumitelnou ruštinou plnou zkratek, jakoby profesním slangem, možná to&nbsp;bylo nějaké nářečí. Bylo najednou slyšet, že&nbsp;je&nbsp;to&nbsp;jeho skutečná mateřština, jazyk jeho matky.</span></p>
          <p class="chunk" data-nb-ref-number="428" data-nb-words="43" data-nb-chars="280"><span class="idea" data-nb-ref-number="428" id="idea428" data-nb-words="43" data-nb-chars="280">Skupinka, s&nbsp;námi uprostřed, se&nbsp;počala přibližovat k&nbsp;otevřeným dveřím volhy. Chlapíci měli ve&nbsp;tvářích nehybný, nezúčastněný výraz profesionálů a&nbsp;v&nbsp;jejich chování nebyl ani náznak zášti nebo brutality. Okamžitě jsem vycítil, že&nbsp;přese všechno, co&nbsp;se&nbsp;s&nbsp;námi děje, to&nbsp;nejsou nepřátelé.</span></p>
          <p class="chunk" data-nb-ref-number="429" data-nb-words="87" data-nb-chars="533"><span class="idea" data-nb-ref-number="429" id="idea429" data-nb-words="87" data-nb-chars="533">Začali nás postrkovat, stále rychle hovoříce, směrem k&nbsp;zadním dveřím auta. Béďa si&nbsp;už&nbsp;sedal dovnitř, podivně klidný, a&nbsp;já měl jít vedle něj&nbsp;– pojednou jsem se&nbsp;vzepřel a&nbsp;začal nahlas protestovat, udiveným hlasem jsem se&nbsp;dožadoval vysvětlení: „Kdo jste? Ukažte mi&nbsp;nějaký průkaz! Já&nbsp;jsem český turista z&nbsp;Prahy. Jsem přítel. Nic jsem neudělal, nejsem si&nbsp;vědom žádného provinění!“ Počal jsem dotčeně kokrhat a&nbsp;úplně jsem se&nbsp;vžil do&nbsp;své pravé role překvapeného, naivního turisty. Krom toho, že&nbsp;jsem hovořil česky, stále jsem zvyšoval hlas.</span></p>
          <p class="chunk" data-nb-ref-number="430" data-nb-words="66" data-nb-chars="438"><span class="idea" data-nb-ref-number="430" id="idea430" data-nb-words="66" data-nb-chars="438">Bledí, šedovlasí muži se&nbsp;ustaraně rozhlíželi a&nbsp;drobný, asi nejstarší&nbsp;– padesátník v&nbsp;klobouku, s&nbsp;obličejem jak sekyrka, na&nbsp;mě&nbsp;hleděl stejně tak, jako se&nbsp;dívá dospělý na&nbsp;řvoucí mimino. Tenhle „strejček“&nbsp;– zřejmě šéf zatýkací skupiny, bleskurychle vyhodnotil situaci, pokýval hlavou a&nbsp;klidným hlasem pronesl: „On ně&nbsp;govorit ponašemu?“ Jeho smečka polohlasně replikovala: „Nět-nět, ně&nbsp;govori…“ a&nbsp;vrtěli u&nbsp;toho zklamaně hlavou jako na&nbsp;divadle.</span></p>
          <p class="chunk" data-nb-ref-number="431" data-nb-words="71" data-nb-chars="445"><span class="idea" data-nb-ref-number="431" id="idea431" data-nb-words="71" data-nb-chars="445">Zvláštní&nbsp;– jakoby bezmocní před mojí neschopností hovořit rusky, mávli nade mnou rukou a&nbsp;naskákali do&nbsp;volhy. Béďa se&nbsp;naklonil přes „starého“ s&nbsp;kloboukem, a&nbsp;než se&nbsp;zabouchly dveře (zahlédl jsem samopaly v&nbsp;rukou jeho spolucestujících), klidným hlasem mi&nbsp;řekl: „Počkej na&nbsp;mě&nbsp;na&nbsp;nádraží.“ Volha se&nbsp;s&nbsp;hlubokým předením zesíleného motoru rozjela a&nbsp;byla ta&nbsp;tam. Ve&nbsp;vzduchu se&nbsp;vznášel zvířený prach a&nbsp;pach spáleného benzinu. Ulice byla opět liduprázdná.</span></p>
          <p class="chunk" data-nb-ref-number="432" data-nb-words="14" data-nb-chars="70"><span class="idea" data-nb-ref-number="432" id="idea432" data-nb-words="14" data-nb-chars="70">Stál jsem tam a&nbsp;jakoby až&nbsp;teď se&nbsp;rozbušilo do&nbsp;té&nbsp;doby zastavené srdce.</span></p>
        </section>
        <section>
          <p class="chunk" data-nb-ref-number="433" data-nb-words="72" data-nb-chars="465"><span class="idea" data-nb-ref-number="433" id="idea433" data-nb-words="72" data-nb-chars="465">Šel jsem pomalu podél kolejí, ulicí vylidněnou a&nbsp;nehybnou v&nbsp;poledním tichu. Kráčel jsem okolo betonových skladištních budov bez oken, podél nekonečných ohrad a&nbsp;oplocených areálů nejasného původu. Nikde nebylo vidět člověka… Strach mi&nbsp;zabraňoval jasně myslet. Všechno proběhlo tak rychle. A&nbsp;tak podivně, neosobně, profesionálně… Kam se&nbsp;mám obrátit? Na&nbsp;koho? Bylo mi&nbsp;jasné, že&nbsp;pokud nějaká instituce může na&nbsp;ulici jen tak sebrat člověka, tak proti ní&nbsp;je&nbsp;obrana marná.</span></p>
          <p class="chunk" data-nb-ref-number="434" data-nb-words="26" data-nb-chars="162"><span class="idea" data-nb-ref-number="434" id="idea434" data-nb-words="26" data-nb-chars="162">Hrůza z&nbsp;budoucnosti mi&nbsp;tepala celým tělem. K&nbsp;tomu moje školní ruština, holé, pomalu pronášené a&nbsp;mnohokrát opravované věty, to&nbsp;vše s&nbsp;příšernou dikcí a&nbsp;výslovností.</span></p>
        </section>
        <section>
          <p class="chunk" data-nb-ref-number="435" data-nb-words="31" data-nb-chars="165"><span class="idea" data-nb-ref-number="435" id="idea435" data-nb-words="31" data-nb-chars="165">Přišel jsem na&nbsp;nástupiště a&nbsp;uvědomil si, že&nbsp;Béďa má&nbsp;u&nbsp;sebe všechny doklady a&nbsp;zpáteční letenky… Nemohl jsem přijít na&nbsp;nic, co&nbsp;by&nbsp;pomohlo jemu nebo mně v&nbsp;této situaci.</span></p>
          <p class="chunk" data-nb-ref-number="436" data-nb-words="25" data-nb-chars="158"><span class="idea" data-nb-ref-number="436" id="idea436" data-nb-words="25" data-nb-chars="158">U&nbsp;stánku s&nbsp;novinami jsem kupodivu uviděl český humoristický týdeník Dikobraz. Okamžitě jsem ho&nbsp;koupil a&nbsp;chytil se&nbsp;ho, jako se&nbsp;tonoucí chytá záchranného kruhu.</span></p>
          <p class="chunk" data-nb-ref-number="437" data-nb-words="23" data-nb-chars="178"><span class="idea" data-nb-ref-number="437" id="idea437" data-nb-words="23" data-nb-chars="178">Hleděl jsem na&nbsp;obrázky kreslené důvěrně známým rukopisem kreslířů, jejichž jména mě&nbsp;doprovázela od&nbsp;dětských let. Dušan Pálka, Neprakta–Švandrlík, Vyčítal, Kerles, Slíva, Jiránek…</span></p>
          <p class="chunk" data-nb-ref-number="438" data-nb-words="64" data-nb-chars="426"><span class="idea" data-nb-ref-number="438" id="idea438" data-nb-words="64" data-nb-chars="426">Žaludek sevřený úzkostí, díval jsem se&nbsp;na&nbsp;ty&nbsp;pestrobarevné stránky, pořád dokola četl nějaké vtipné historky a&nbsp;můj mozek&nbsp;– přetížený obavami a&nbsp;živočišným strachem z&nbsp;budoucnosti&nbsp;– ničemu z&nbsp;toho textu nerozuměl. Slova jsem dokázal přečíst, ale hlava, která jela naplno, zahlcená neustálým přehráváním právě prožitého, vůbec nechápala, co&nbsp;se&nbsp;tam vlastně píše. Všechno bylo zaměřené na&nbsp;přežití organismu a&nbsp;ostatní bylo nedůležité.</span></p>
        </section>
        <section>
          <p class="chunk" data-nb-ref-number="439" data-nb-words="27" data-nb-chars="150"><span class="idea" data-nb-ref-number="439" id="idea439" data-nb-words="27" data-nb-chars="150">Chodil jsem sem a&nbsp;tam po&nbsp;dlouhém, liduprázdném nástupišti. Z&nbsp;lesů na&nbsp;úpatí hor byl slyšet zpěv ptáků a&nbsp;jasné slunce hřálo v&nbsp;chladivém větříku od&nbsp;moře.</span></p>
          <p class="chunk" data-nb-ref-number="440" data-nb-words="153" data-nb-chars="941"><span class="idea" data-nb-ref-number="440" id="idea440" data-nb-words="153" data-nb-chars="941">Bylo krásně na&nbsp;světě a&nbsp;já začal pomalu uvažovat, jestli by&nbsp;nebylo lepší umřít. Už&nbsp;jsem byl unavený strachem a&nbsp;úzkostí. Tenhle pocit, tu&nbsp;hlubokou hrůzu z&nbsp;existence, mám někde v&nbsp;sobě zažraný z&nbsp;dětství, je&nbsp;zapsaný v&nbsp;samotné struktuře mých kostí, nervové synapse&nbsp;– za&nbsp;ta&nbsp;léta obav a&nbsp;úzkostného hodnocení všeho kolem sebe&nbsp;– ty&nbsp;spoje nervových buněk mají silné, široké dráhy nervových svazků. Neustále, každý den posilované neuronální spoje, každý den dostává tělo svoji dávku stresových hormonů. Adrenalin, serotonin, dopamin… další a&nbsp;další látky fetuje navyklé tělo. Když náhodou přijde situace, kdy je&nbsp;na&nbsp;chvíli člověk šťastný, je&nbsp;celý nesvůj a&nbsp;rozhlíží se, z&nbsp;které strany to&nbsp;zase přijde. Čeká, vyhlíží pohromu, cokoli negativního. A&nbsp;když to&nbsp;nakonec nastane, kolikrát za&nbsp;nevědomého přispění dotyčného člověka… tak se&nbsp;v&nbsp;těle rozhostí paradoxní klid. Být v&nbsp;hajzlu&nbsp;– to&nbsp;dokonale ovládá a&nbsp;důvěrně zná. Nic jiného v&nbsp;podstatě ani neměl šanci zakusit.</span></p>
        </section>
        <section>
          <p class="chunk" data-nb-ref-number="441" data-nb-words="30" data-nb-chars="218"><span class="idea" data-nb-ref-number="441" id="idea441" data-nb-words="30" data-nb-chars="218">Úplně prázdný, zírající před sebe na&nbsp;konci betonového nástupiště uprostřed kolejí&nbsp;– tak jsem setrval, Dikobraz rozevřený na&nbsp;kolenou v&nbsp;jakési bezmyšlenkovité strnulosti&nbsp;– seděl jsem znehybnělý několik nekonečných hodin.</span></p>
          <p class="chunk" data-nb-ref-number="442" data-nb-words="165" data-nb-chars="963"><span class="idea" data-nb-ref-number="442" id="idea442" data-nb-words="165" data-nb-chars="963">Pojednou jsem na&nbsp;okraji zorného pole uviděl přicházet postavu. Okamžitě jsem rozpoznal charakteristickou Béďovu chůzi, s&nbsp;lokty daleko od&nbsp;těla. Usmíval se&nbsp;a&nbsp;byl bez té&nbsp;veliké kabely, kterou vlekl celou cestu z&nbsp;Prahy až&nbsp;sem a&nbsp;od níž se&nbsp;ani na&nbsp;krok nevzdaloval. Byl jsem tak překvapený, že&nbsp;jsem se&nbsp;na&nbsp;nic nevyptával. Seděli jsme na&nbsp;lavičce uprostřed tichého, nehybného nádraží a&nbsp;Béďa vykládal klidným, uvolněným hlasem, že&nbsp;ho&nbsp;prakticky hned pustili, že&nbsp;se&nbsp;ptali, jestli něco nepašuje a&nbsp;tak. „Nic nemám, jenom tady v&nbsp;tašce nesu kožich, který jsem koupil v&nbsp;Rusku pro svoji nevěstu a&nbsp;tak dál. No&nbsp;a&nbsp;pak jsem šel za&nbsp;tou servírkou, chvíli licitovala, chtěla slevu, ale nakonec jsme si&nbsp;plácli&nbsp;– běhala po&nbsp;bytě a&nbsp;z&nbsp;různejch skrejší vyndávala peníze a&nbsp;ty teď mám tady.“ Tichým hlasem dořekl a&nbsp;spokojeně se&nbsp;poplácal po&nbsp;kapsách bundy a&nbsp;kalhot. „Kolik?“ zeptal jsem se. Ukázal mi&nbsp;vnitřní kapsu naditou pestrobarevnými rubly a&nbsp;řekl: „Dva tisíce.“ Na&nbsp;tehdejší dobu&nbsp;– velké peníze.</span></p>
        </section>
        <section>
          <p class="chunk" data-nb-ref-number="443" data-nb-words="81" data-nb-chars="513"><span class="idea" data-nb-ref-number="443" id="idea443" data-nb-words="81" data-nb-chars="513">Z&nbsp;těch rublů financoval Béďa naše letecké přesuny po&nbsp;Arménii, Gruzii, Ázerbájdžánu a&nbsp;Ukrajině. Všude jsme spali na&nbsp;adresách, které jsme měli od&nbsp;známých. Všude nás hostili a&nbsp;opíjeli do&nbsp;němoty, ti&nbsp;chudší dávali všechno, co&nbsp;měli, ti&nbsp;bohatší se&nbsp;hlavně potřebovali pochlubit a&nbsp;získat nějaké obchodní kontakty ven, měli zájem o&nbsp;všechno, cokoliv byli ochotni koupit&nbsp;– boty, tužky, propisky a&nbsp;fixy, silonové punčochy a&nbsp;boty, prezervativy a&nbsp;hlavně&nbsp;– hit perestrojkové sezony&nbsp;– džínsové bundy podšité umělým bílým beránkem.</span></p>
          <p class="chunk" data-nb-ref-number="444" data-nb-words="25" data-nb-chars="156"><span class="idea" data-nb-ref-number="444" id="idea444" data-nb-words="25" data-nb-chars="156">Nakonec jsem z&nbsp;těch proslovů a&nbsp;zdravic, z&nbsp;toho náporu emocí dostal žaludeční neurózu, měl jsem někde v&nbsp;břiše místo, které pálilo jako rozžhavená pětikoruna.</span></p>
          <p class="chunk" data-nb-ref-number="445" data-nb-words="91" data-nb-chars="557"><span class="idea" data-nb-ref-number="445" id="idea445" data-nb-words="91" data-nb-chars="557">A&nbsp;tak jsem odmítl Béďův nápad (byl po&nbsp;tom „zatčení“ jako vyměněný, všechno napětí z&nbsp;něj spadlo, úkol byl splněn, teď byla na&nbsp;místě zasloužená rekreace). Nápad zněl&nbsp;– že&nbsp;bychom se&nbsp;přes bráchova známého, zdejšího doktora, na&nbsp;nějž jsme měli též kontakt&nbsp;– že&nbsp;bychom se&nbsp;„hodili marod“, poslali domů, do&nbsp;zaměstnání ruskou, azbukou psanou neschopenku a&nbsp;odjeli bychom s&nbsp;výpravou geologů, též známých Béďova brudry, na&nbsp;tři až&nbsp;pět měsíců někam na&nbsp;Sibiř a&nbsp;nakonec na&nbsp;nějakých obrovských vorech bychom splavili řeku Jenisej… Vše bylo předjednáno, stačilo, abych kývnul.</span></p>
          <p class="chunk" data-nb-ref-number="446" data-nb-words="40" data-nb-chars="218"><span class="idea" data-nb-ref-number="446" id="idea446" data-nb-words="40" data-nb-chars="218">A&nbsp;já, jezevec domácí&nbsp;– všechno mě&nbsp;už&nbsp;táhlo domů. Do&nbsp;té&nbsp;naší české kotlinky, která je&nbsp;jak dlaň, jako pokojíček. A&nbsp;tak jsem odmítl, s&nbsp;díky a&nbsp;s&nbsp;nenaplněnou touhou uvidět tajgu, hluboká jezera v&nbsp;lesích, s&nbsp;průzračnou vodou.</span></p>
          <p class="chunk" data-nb-ref-number="447" data-nb-words="19" data-nb-chars="107"><span class="idea" data-nb-ref-number="447" id="idea447" data-nb-words="19" data-nb-chars="107">Ale už&nbsp;mi&nbsp;z&nbsp;těch širých, obrovitých prostorů začalo být blbě. Příliš silné, půl života by&nbsp;tu&nbsp;člověk nechal.</span></p>
          <p class="chunk" data-nb-ref-number="448" data-nb-words="1" data-nb-chars="5"><span class="idea" data-nb-ref-number="448" id="idea448" data-nb-words="1" data-nb-chars="5">Domů.</span></p>
        </section>
        <section>
          <p class="chunk" data-nb-ref-number="449" data-nb-words="72" data-nb-chars="463"><span class="idea" data-nb-ref-number="449" id="idea449" data-nb-words="72" data-nb-chars="463">Dvacet let mi&nbsp;trvalo, než jsem si&nbsp;v&nbsp;mozku vybavil Béďův nevzrušený, klidný hlas při tom „zatýkání“ v&nbsp;Suchumi. V&nbsp;nějakém zatmění, zapouzdření zůstávala ta&nbsp;chvíle uložena někde hluboko v&nbsp;mém mozku. Ta&nbsp;hlasová „nahrávka“ byl klíč k&nbsp;celé věci. Ten Béďův podivný klid, nevzrušená, rychlá práce operativců v&nbsp;tom dopoledním tichu. Moje úzkostná hodinka na&nbsp;nádraží&nbsp;– to&nbsp;byla pouze fyziologická reakce, opožděná odezva na&nbsp;nesrozumitelnou situaci&nbsp;– která nenabízela řešení.</span></p>
          <p class="chunk" data-nb-ref-number="450" data-nb-words="33" data-nb-chars="173"><span class="idea" data-nb-ref-number="450" id="idea450" data-nb-words="33" data-nb-chars="173">A&nbsp;tak teď si&nbsp;konečně v&nbsp;paměti přehrávám „plnou verzi“ té&nbsp;dávné chvíle. A&nbsp;cítím, nyní už&nbsp;vím&nbsp;– že&nbsp;to&nbsp;byl tehdy středobod, osa, pravý a&nbsp;skrytý důvod cesty do&nbsp;Sovětského svazu.</span></p>
          <p class="chunk" data-nb-ref-number="451" data-nb-words="27" data-nb-chars="167"><span class="idea" data-nb-ref-number="451" id="idea451" data-nb-words="27" data-nb-chars="167">Béďa byl kurýr. A&nbsp;nesl nějakou zásadní informaci, něco, co&nbsp;souviselo s&nbsp;tehdejší situací v&nbsp;celém socialistickém bloku. Něco se&nbsp;připravovalo. A&nbsp;to něco se&nbsp;nakonec stalo.</span></p>
          <p class="chunk" data-nb-ref-number="452" data-nb-words="64" data-nb-chars="406"><span class="idea" data-nb-ref-number="452" id="idea452" data-nb-words="64" data-nb-chars="406">Na&nbsp;východní straně hlubokých vodnatých dálek svítá. Zelený rozšiřující se&nbsp;kužel světla zasahuje čím dál větší území na&nbsp;obzoru. Je&nbsp;vidět, jak se&nbsp;postupně z&nbsp;modrošedých kalných mlh vykreslují stromy, tovární komíny a&nbsp;věže vodojemů&nbsp;– tam někde u&nbsp;vojenského letiště, ve&nbsp;Kbelích a&nbsp;Vysočanech. Poslední roztrhaný cár nočních mraků se&nbsp;rozpouští v&nbsp;blížící se&nbsp;záři slunce, které je&nbsp;ještě schováno daleko za&nbsp;obzorem.</span></p>
          <p class="chunk" data-nb-ref-number="453" data-nb-words="17" data-nb-chars="103"><span class="idea" data-nb-ref-number="453" id="idea453" data-nb-words="17" data-nb-chars="103">Nad městem, nad řekou třpytící se&nbsp;pod lucernami na&nbsp;starém kamenném mostě, nad hlavou nám hasnou hvězdy.</span></p>
          <p class="chunk" data-nb-ref-number="454" data-nb-words="29" data-nb-chars="146"><span class="idea" data-nb-ref-number="454" id="idea454" data-nb-words="29" data-nb-chars="146">Kdo to&nbsp;jenom řekl „Čím je&nbsp;noc temnější, tím víc září hvězdy“? Má&nbsp;to&nbsp;vztah k&nbsp;situaci, v&nbsp;níž se&nbsp;nachází tenhle svět, tahle malá země v&nbsp;srdci Evropy?</span></p>
          <p class="chunk" data-nb-ref-number="455" data-nb-words="129" data-nb-chars="772"><span class="idea" data-nb-ref-number="455" id="idea455" data-nb-words="129" data-nb-chars="772">Během mlčenlivé chůze jsme prošli Starým Městem. Béďa vzpomínal, jak chodil za&nbsp;bráchou, který při škole dělal topiče ve&nbsp;sklepeních Klementina. Béďa tehdy bydlel na&nbsp;svobodárně, měl dekretované lůžko na&nbsp;Praze 6, v&nbsp;ulici Národní obrany. Pomohl si&nbsp;tehdy moc, protože předtím bydlel na&nbsp;hausbótu, v&nbsp;přístavišti na&nbsp;Císařské louce. V&nbsp;zimě promrzala plechová podlaha, kamarádil se&nbsp;tam tehdy s&nbsp;velikou nutrií, na&nbsp;jaře mu&nbsp;připlula ukázat své mladé. Bál se&nbsp;tehdy, když vylezla nebojácně na&nbsp;palubu, aby nepřišel o&nbsp;prsty u&nbsp;nohou pod jejími oranžovými hlodáky. Ale byla hodná, jen pohladit se&nbsp;nenechala&nbsp;– šplouchlo to&nbsp;v&nbsp;tmavé vodě a&nbsp;byla ta&nbsp;tam… Na&nbsp;té&nbsp;svobodárně mu&nbsp;odlehlo, už&nbsp;pomalu nevěděl, jaké to&nbsp;je&nbsp;– vyspat se&nbsp;na&nbsp;normální posteli, která se&nbsp;nehoupe, teplá voda ve&nbsp;sprchách… balada.</span></p>
          <p class="chunk" data-nb-ref-number="456" data-nb-words="25" data-nb-chars="132"><span class="idea" data-nb-ref-number="456" id="idea456" data-nb-words="25" data-nb-chars="132">Neměl tehdy moc peněz, tak si&nbsp;denně vařil&nbsp;– víčko od&nbsp;ešusu tvrdé rýže ve&nbsp;slané vodě, na&nbsp;to&nbsp;vymačkal z&nbsp;tuby trochu rajského protlaku.</span></p>
        </section>
        <section>
          <p class="chunk" data-nb-ref-number="457" data-nb-words="99" data-nb-chars="640"><span class="idea" data-nb-ref-number="457" id="idea457" data-nb-words="99" data-nb-chars="640">V&nbsp;hovoru jsme prošli okolo místa, kde je&nbsp;nejstarších pár kamenů dlažby v&nbsp;celé Praze, na&nbsp;rohu kostela křižovníků, u&nbsp;viničního sloupu. Plácek před Mosteckou věží byl liduprázdný, v&nbsp;tuhle vzácnou hodinu před rozbřeskem. Jen v&nbsp;dálce na&nbsp;mostě šla dvojice milenců, ti&nbsp;jediní nemusí spát… Vzduch od&nbsp;řeky vál svěžestí a&nbsp;bahnitými závany od&nbsp;kamenných mostních pilířů, od&nbsp;rousnatých chaluh přirostlých ke&nbsp;kvádrům zdiva, tam v&nbsp;rozlehlé prostoře, v&nbsp;podzemním sále&nbsp;– který tvoří poslední zachovalý oblouk dávného Juditina mostu… Teď je&nbsp;tam přístaviště vyhlídkových lodiček, ve&nbsp;dne tu&nbsp;běhají černoši v&nbsp;námořnických uniformách a&nbsp;nabízejí turistům svezení.</span></p>
          <p class="chunk" data-nb-ref-number="458" data-nb-words="59" data-nb-chars="383"><span class="idea" data-nb-ref-number="458" id="idea458" data-nb-words="59" data-nb-chars="383">Uprostřed Karlova mostu jsem se&nbsp;zahleděl tam, odkud přitéká řeka. V&nbsp;dálce za&nbsp;Braníkem a&nbsp;Modřany byly zalesněné temné kopce nad Závistí a&nbsp;Zbraslaví. Od&nbsp;západu, od&nbsp;Hradu, vanul vzduch vonící řídkou průhlednou tmou, která pomalu odcházela, čeřená kamennými věžemi Svatého Víta. Na&nbsp;severní straně je&nbsp;dlouhý hřbet Letenské pláně, mezi stromy, v&nbsp;temnotách listnatého parku svítí řady lamp.</span></p>
        </section>
        <section>
          <p class="chunk" data-nb-ref-number="459" data-nb-words="20" data-nb-chars="114"><span class="idea" data-nb-ref-number="459" id="idea459" data-nb-words="20" data-nb-chars="114">Béďa povídá: „Kdysi mě&nbsp;jeden buzerant, to&nbsp;jsem zjistil až&nbsp;potom, vzal jako mladýho kluka na&nbsp;pár dní do&nbsp;Švýcarska.“</span></p>
          <p class="chunk" data-nb-ref-number="460" data-nb-words="34" data-nb-chars="187"><span class="idea" data-nb-ref-number="460" id="idea460" data-nb-words="34" data-nb-chars="187">„To je&nbsp;divný,“ myslím si, vždyť to&nbsp;bylo někdy okolo roku ’86, sám mi&nbsp;o&nbsp;tom vyprávěl, když jsme společně pracovali na&nbsp;Hradě. V&nbsp;polovině osmdesátých let nebylo jen tak možné vyjet na&nbsp;Západ.</span></p>
          <p class="chunk" data-nb-ref-number="461" data-nb-words="29" data-nb-chars="183"><span class="idea" data-nb-ref-number="461" id="idea461" data-nb-words="29" data-nb-chars="183">„Vzal mě&nbsp;tam jako doprovod nějaký zásilky pro naše obchodní zastoupení. To&nbsp;byl náraz! Ty&nbsp;studený čumáky Švýcarů, všude uklizeno, chlad&nbsp;– ostrý bílý slunce v&nbsp;tmavejch vlhkejch ulicích.</span></p>
          <p class="chunk" data-nb-ref-number="462" data-nb-words="114" data-nb-chars="614"><span class="idea" data-nb-ref-number="462" id="idea462" data-nb-words="114" data-nb-chars="614">Na&nbsp;hotelu se&nbsp;mě&nbsp;ten buzerant pokoušel sbalit: Póóóď, vem si&nbsp;houstičku s&nbsp;máslíčkem. Já&nbsp;ti&nbsp;dám jenom hubana na&nbsp;péro… Já&nbsp;už&nbsp;zobal máček ze&nbsp;zadku mladejm klukům. To&nbsp;víš, neboj se, to&nbsp;je&nbsp;jen tak. Ty&nbsp;máš rád holky, viď? Že&nbsp;je&nbsp;máš móc a&nbsp;móóóc rád? Že&nbsp;mám pravdu?… Ňo, a&nbsp;já sem taková nešťastná smutná holka… Nakonec se&nbsp;mi&nbsp;tam rozbrečel… Ale kurva lakomá to&nbsp;byla. Náramná sviňucha. Abych mu&nbsp;neutek, tak mi&nbsp;neproplatil zálohu na&nbsp;diety, protože jsem tam byl v&nbsp;podstatě napůl načerno. Všude chodil se&nbsp;mnou. Tak jsem nakonec zůstal ty&nbsp;tři dny radši na&nbsp;hotelu. Dodneška&nbsp;– když slyším Švýcarsko, tak se&nbsp;otřesu chladem a&nbsp;hnusem.“</span></p>
          <p class="chunk" data-nb-ref-number="463" data-nb-words="16" data-nb-chars="108"><span class="idea" data-nb-ref-number="463" id="idea463" data-nb-words="16" data-nb-chars="108">Stoupáme podloubím U&nbsp;Glaubiců, nahoru okolo Svatého Mikuláše. Naše kroky se&nbsp;rozléhají v&nbsp;klenbách a&nbsp;sloupech.</span></p>
          <p class="chunk" data-nb-ref-number="464" data-nb-words="62" data-nb-chars="354"><span class="idea" data-nb-ref-number="464" id="idea464" data-nb-words="62" data-nb-chars="354">Béďa pokračuje: „Dneska jsem dával věci do&nbsp;skladu, pomáhala mi&nbsp;jedna mladá servírka. Něco jsem ucejtil, když se&nbsp;protahovala kolem mě, podávala do&nbsp;polic krabice s&nbsp;brčkama a&nbsp;rosetky. To&nbsp;víš, na&nbsp;tohle já&nbsp;mám za&nbsp;ty&nbsp;léta nos. Zadíval jsem se&nbsp;jí&nbsp;do&nbsp;očí a&nbsp;zeptal se: Umyla jste si&nbsp;dneska kačenu? Provinile pokrčila ramenama a&nbsp;zavrtěla hlavou. Červená jako rak.“</span></p>
          <p class="chunk" data-nb-ref-number="465" data-nb-words="36" data-nb-chars="190"><span class="idea" data-nb-ref-number="465" id="idea465" data-nb-words="36" data-nb-chars="190">„To víš, včera byla s&nbsp;nějakým klukem, spala dvě tři hodiny a&nbsp;ráno letěla do&nbsp;práce. Koupelnu už&nbsp;nestihla. Taky to&nbsp;mohlo bejt v&nbsp;bytě rodičů toho kluka, bála se&nbsp;a&nbsp;spěchala…“ povídám a&nbsp;směju se.</span></p>
          <p class="chunk" data-nb-ref-number="466" data-nb-words="143" data-nb-chars="791"><span class="idea" data-nb-ref-number="466" id="idea466" data-nb-words="143" data-nb-chars="791">Béďa s&nbsp;nehnutou tváří odsekne: „Houby nestihla! Je&nbsp;to&nbsp;líná špindíra… stejně poletí. Tohle je&nbsp;základ, takovou abys pořád hlídal, jestli vyleštila sklenice, jestli opláchla sklo z&nbsp;myčky&nbsp;– sklo z&nbsp;myčky se&nbsp;musí oplachovat, jinak je&nbsp;cejtit. To&nbsp;je&nbsp;pořád dokola, nakonec by&nbsp;se&nbsp;mi&nbsp;smála do&nbsp;ksichtu a&nbsp;kradla by. Pude brzo. Ovšem!“ zvedl obočí a&nbsp;ztišil hlas. „Vyhodit někoho, to&nbsp;je&nbsp;umění… Aby se&nbsp;ti&nbsp;nemstil, neposílal vožralý kamarády&nbsp;– který dělaj bordel a&nbsp;odraděj ti&nbsp;hosty&nbsp;– a&nbsp;když na&nbsp;ně&nbsp;zavoláš policii, tak nakonec na&nbsp;ně&nbsp;nic nemáš, jenom že&nbsp;hlučeli. Policajti je&nbsp;napomenou a&nbsp;za tejden je&nbsp;tam máš znova… To&nbsp;se&nbsp;musíš rozejít v&nbsp;dobrým. Navlíknout to, že&nbsp;vlastně ona odchází a&nbsp;tebe pouští k&nbsp;vodě. Že&nbsp;nakonec ti&nbsp;ona dává padáka. Trochu se&nbsp;musí dát odstupný. Pozvat ji, ať&nbsp;chodí na&nbsp;kafe jako tvůj host.“</span></p>
          <p class="chunk" data-nb-ref-number="467" data-nb-words="123" data-nb-chars="744"><span class="idea" data-nb-ref-number="467" id="idea467" data-nb-words="123" data-nb-chars="744">Vrtím unaveně hlavou: „Kemuráde, to&nbsp;ti&nbsp;teda nezávidím, ten tvůj džob. Na&nbsp;tyhle psychický vobezličky teda nemám, to&nbsp;je&nbsp;pro mě&nbsp;úplně mimo obzor.“ Béďa se&nbsp;smutně, polohlasem směje: „Svině tě&nbsp;naučej. Vůbec se&nbsp;neboj. Já&nbsp;jsem v&nbsp;situaci, kdy nemám kam uhnout, jsem hrozně zranitelnej. Snažím se&nbsp;s&nbsp;každým vyjít, dělám poctivý míry a&nbsp;neředím tvrdej. Jsou hajzlové, co&nbsp;ředěj pivo a&nbsp;víno kupujou od&nbsp;podvodníků. Slejvaj mattonky a&nbsp;znova je&nbsp;špuntujou. Prasopsi s&nbsp;černým medvědem v&nbsp;garáži. Se&nbsp;zlatým kolotočářským řetězem okolo krku. Veksláci, ta&nbsp;horší, pitomější sorta ze&nbsp;starejch časů, co&nbsp;se&nbsp;nedokázali po&nbsp;převratu vyšvihnout do&nbsp;velkýho byznysu, a&nbsp;k&nbsp;nim se&nbsp;přidávaj nový kriminálnický ucha. Ty&nbsp;se&nbsp;ti&nbsp;klidně vychčijou do&nbsp;polívky, když jim za&nbsp;to&nbsp;budeš stát.“</span></p>
          <p class="chunk" data-nb-ref-number="468" data-nb-words="84" data-nb-chars="484"><span class="idea" data-nb-ref-number="468" id="idea468" data-nb-words="84" data-nb-chars="484">Béďa zmlknul a&nbsp;existenciální situace jeho podnikání ho&nbsp;prostoupila zkušeným zármutkem, který mají ve&nbsp;tváří všichni staří barmani a&nbsp;hospodští&nbsp;– ty&nbsp;miliony keců, co&nbsp;museli vyslechnout od&nbsp;těch nudnejch sráčů, kteří si&nbsp;za&nbsp;to&nbsp;platí. To&nbsp;je&nbsp;to&nbsp;hlavní! Alkohol je&nbsp;pouze katalyzátor, oni si&nbsp;musí zaplatit někoho, aby mu&nbsp;mohli nasoukat do&nbsp;hlavy svůj život, své prohry a&nbsp;sny, svou křivdu malých frajerů. Platí si&nbsp;za&nbsp;to, aby se&nbsp;s&nbsp;nimi někdo vůbec bavil, aby kýval hlavou… za&nbsp;barem není kam utéct.</span></p>
          <p class="chunk" data-nb-ref-number="469" data-nb-words="103" data-nb-chars="595"><span class="idea" data-nb-ref-number="469" id="idea469" data-nb-words="103" data-nb-chars="595">Abych zvednul Béďovi náladu, povídám patlavě a&nbsp;zvysoka: „Pane šéé-éf, já&nbsp;jsem dneska celá nějaká divná. Byla jsem s&nbsp;chlapcem, ráno sem zamáčkla budík, přiběhla pozdě do&nbsp;práce a&nbsp;teď mě&nbsp;ještě svědí na&nbsp;pipině! Co&nbsp;mám dělat? Nejsem taková blbá ramlice?… Když já&nbsp;mám ráda hoši!“ Béďa se&nbsp;tiše chechtá a&nbsp;nenávistně se&nbsp;přidává: „Nejdřív se&nbsp;předkloňte, milé dítě, já&nbsp;vám za&nbsp;trest spařím střívko! Pak mě&nbsp;vykuřte a&nbsp;nakonec&nbsp;– zmizte!“ Ďábelský smích mizí spolu s&nbsp;námi v&nbsp;úzké uličce, vedle hospody U&nbsp;Kocoura. Vykřikuji k&nbsp;nebesům bučivým, nešťastným hlasem: „Pane šéé-éf, když já&nbsp;mám na&nbsp;frndě&nbsp;– z&nbsp;mrdky knír!“</span></p>
          <p class="chunk" data-nb-ref-number="470" data-nb-words="63" data-nb-chars="397"><span class="idea" data-nb-ref-number="470" id="idea470" data-nb-words="63" data-nb-chars="397">U&nbsp;Krále Brabantskýho prosvítá světélko žlutým sklem, ale to&nbsp;je&nbsp;někde vzadu, až&nbsp;za&nbsp;lokálem. Hospody, které otvíraly ráno v&nbsp;pět hodin, pomalu zmizely, jako se&nbsp;rozplynula povolání, která potřebovala jednu štamprli žitné kořalky do&nbsp;každé nohy, pro zahřátí… Vytratily se&nbsp;ty&nbsp;nálevny a&nbsp;kořalny, jako zmizely z&nbsp;ulic párem koníčků tažené poštovní vozy, bylo to&nbsp;někdy na&nbsp;přelomu padesátých a&nbsp;šedesátých let.</span></p>
          <p class="chunk" data-nb-ref-number="471" data-nb-words="93" data-nb-chars="529"><span class="idea" data-nb-ref-number="471" id="idea471" data-nb-words="93" data-nb-chars="529">Béďa říká do&nbsp;ticha: „Je to&nbsp;tak tejden, deset dní. V&nbsp;podniku se&nbsp;mi&nbsp;roztahovali opilí ranaři&nbsp;– nějaká soukromá bezpečnostní firma odněkud z&nbsp;východních Čech, nebo snad z&nbsp;Moravy. Chrápali na&nbsp;stolech, lehali si&nbsp;na&nbsp;zem, byli opilí a&nbsp;nechtěli platit. Takoví drzí drbani, zvyklí, že&nbsp;se&nbsp;jich tam u&nbsp;nich doma každej bojí. Už&nbsp;od&nbsp;pohledu byli některý z&nbsp;nich bejvalí policajti. Nebyla s&nbsp;nima rozumná řeč. Tak jsem se&nbsp;naštval a&nbsp;zavolal na&nbsp;ně&nbsp;svý známý z&nbsp;kriminálky. Přijeli, jen se&nbsp;koukli a&nbsp;hned věděli: Hele, radši sem zavoláme uniformovaný.“</span></p>
          <p class="chunk" data-nb-ref-number="472" data-nb-words="79" data-nb-chars="460"><span class="idea" data-nb-ref-number="472" id="idea472" data-nb-words="79" data-nb-chars="460">Mezitím měl Béďa výměnu názorů s&nbsp;šéfem ožralých goril, bouchačů, vymahačů dluhů, registrovaných exekutorů a&nbsp;kdovíco ještě byli, na&nbsp;co&nbsp;měli koncesi ti&nbsp;okresní estébáci. Béďa tomu spavému (ožralý) a&nbsp;drzému (iluze všemohoucnosti) šéfovi řekl: „Jasně, vy&nbsp;mi&nbsp;to&nbsp;tady můžete někdy v&nbsp;noci zapálit a&nbsp;mě zabít. Já&nbsp;vám to&nbsp;věřím. Ale já&nbsp;jsem malej člověk. Já&nbsp;nemám kam ustoupit, kam před váma utéct… Já&nbsp;se&nbsp;vás bojím… A&nbsp;proto jsem na&nbsp;vás zavolal ty&nbsp;opravdu zlý policajty!“</span></p>
          <p class="chunk" data-nb-ref-number="473" data-nb-words="85" data-nb-chars="556"><span class="idea" data-nb-ref-number="473" id="idea473" data-nb-words="85" data-nb-chars="556">Do&nbsp;dvou minut přijeli uniformovaní mladí ranaři z&nbsp;Prahy 1. Po­uliční pěšáci z&nbsp;Václaváku, původem z&nbsp;venkova. Zocelení několika lety služby v&nbsp;téhle zóně špíny, bez naděje na&nbsp;„teplé místečko“ někde nahoře. Paže mají zjizvené od&nbsp;kousanců opilých prostitutek, od&nbsp;břitev albánských dealerů drog, kteří smrtelně rádi pracují s&nbsp;nožem schovaným za&nbsp;krkem, na&nbsp;zádech mezi lopatkami&nbsp;– „Škipetaři“ sem byli „implantováni“ v&nbsp;rámci „humanitární pomoci“ někdy v&nbsp;polovině devadesátých let. Říká se, že&nbsp;prezident Pižďuch měl v&nbsp;té letecké operaci namočený svůj špinavý rypák.</span></p>
          <p class="chunk" data-nb-ref-number="474" data-nb-words="90" data-nb-chars="606"><span class="idea" data-nb-ref-number="474" id="idea474" data-nb-words="90" data-nb-chars="606">Tihle policejní pěšáci jsou plni zášti proti svým vysokým šéfům, proti soudům a&nbsp;prokuratuře&nbsp;– kteří jsou namočeni v&nbsp;politických hrách&nbsp;– šlapou podřízeným na&nbsp;paty, předávají případy od&nbsp;schopných vyšetřovatelů někam do&nbsp;slepé uličky, ke&nbsp;svým důvěrníkům, kteří případ spolehlivě utopí, rozředí v&nbsp;bludišti systému. Kvůli malicherným procesním nedostatkům vrací případy k&nbsp;„došetření“. Případy se&nbsp;táhnou léta, do&nbsp;ztracena. A&nbsp;dealeři a&nbsp;zabijáci, propuštění z&nbsp;vazby, se&nbsp;smějí do&nbsp;obličeje policistům, kteří je&nbsp;měsíce sledovali a&nbsp;s&nbsp;nasazením života zatýkali. „Zkurvený pytle masa!“ drtí v&nbsp;zubech nenávistí bledý Béďa.</span></p>
          <p class="chunk" data-nb-ref-number="475" data-nb-words="212" data-nb-chars="1278"><span class="idea" data-nb-ref-number="475" id="idea475" data-nb-words="212" data-nb-chars="1278">Chvíli mlčel a&nbsp;mučil se&nbsp;těmi obrazy. Pak, již s&nbsp;tichým úsměvem, pokračuje: „Hned za&nbsp;uniformovanejma přijela sanitka, mají to&nbsp;tak zařízený, při výjezdu na&nbsp;podobnou akci volaj hned ambulanci… Aby měli alespoň trochu nějakej respekt u&nbsp;těch primitivních zamaštěnejch hovad, který, jak dealujou drogy, jsou zároveň tím svinstvem sjetý a&nbsp;maj nebezpečnou tendenci pořád šahat na&nbsp;kudlu&nbsp;– a&nbsp;zkus odprásknout toho zmetka, máš konec&nbsp;– jdeš od&nbsp;sboru… Prostě když je&nbsp;nějakej násilník moc drzej a&nbsp;dělá problémy, tak si&nbsp;ho&nbsp;zatáhnou do&nbsp;svý dodávky k&nbsp;zapsání svědecké výpovědi&nbsp;– a&nbsp;tam ho&nbsp;vezmou do&nbsp;mlejna. Zpravidla u&nbsp;toho trochu teče krev, někdy je&nbsp;vymknutá pazoura&nbsp;– proto ta&nbsp;sanitka. Podezřelý se&nbsp;zranil při útěku. Tak si&nbsp;touhle nikdy nekončící nádeničinou budují respekt u&nbsp;humanitárních utečenců, kteří s&nbsp;neztenčenou intenzitou znovu a&nbsp;znovu šlapou chodník s&nbsp;kapsami plnými mobilních telefonů, hrstmi SIM karet a&nbsp;s&nbsp;menším než povoleným množstvím omamné látky. Ten systém nutí ty&nbsp;mladý policajty z&nbsp;obvodních oddělení pohybovat se&nbsp;za&nbsp;hranicí legality&nbsp;– aby alespoň trochu mohli plnit svoji práci. Ty&nbsp;kluci nemaj už&nbsp;co&nbsp;ztratit. Chtěj přežít. A&nbsp;u&nbsp;nich doma, v&nbsp;těch krajích na&nbsp;severu Moravy, ve&nbsp;Slezsku&nbsp;– tam není práce. Proto šli šlapat chodník do&nbsp;Prahy. Po&nbsp;pár letech to&nbsp;tady začnou nenávidět.“</span></p>
          <p class="chunk" data-nb-ref-number="476" data-nb-words="106" data-nb-chars="677"><span class="idea" data-nb-ref-number="476" id="idea476" data-nb-words="106" data-nb-chars="677">Přerušuju Béďovo vyprávění a&nbsp;tlumeným hlasem povídám: „Vymahatelnost práva. Tak se&nbsp;tomu říká, a&nbsp;to v&nbsp;týhle zemi už&nbsp;dvacet let nefunguje. Předtím to&nbsp;byl prohnilej systém, ale ten metastázoval a&nbsp;rozbujel se&nbsp;teprve v&nbsp;podmínkách, který nastavila současná garnitura… Šéfové od&nbsp;policie nekryjou svejm lidem záda. Chlap, co&nbsp;nasazuje krk v&nbsp;týhle všivý zóně, potřebuje mít jistotu, že&nbsp;se&nbsp;za&nbsp;něj jeho firma bere, že&nbsp;má&nbsp;oporu v&nbsp;systému… Jinak ztratí loajalitu, a&nbsp;to je&nbsp;začátek konce tohodle dvacetiletýho příběhu. Ale dneska? Samotný špičky policie a&nbsp;zpravodajskejch služeb jsou zainteresovaný v&nbsp;mezinárodním obchodu s&nbsp;drogama, mají zájem na&nbsp;krytí distribuce drog. Budujou si&nbsp;černý fondy.</span></p>
          <p class="chunk" data-nb-ref-number="477" data-nb-words="127" data-nb-chars="799"><span class="idea" data-nb-ref-number="477" id="idea477" data-nb-words="127" data-nb-chars="799">Je&nbsp;tady tichý přání, ať&nbsp;se&nbsp;část lidstva vyřadí sama z&nbsp;činnosti. Lidí je&nbsp;moc! Jsme přemnoženej druh savců. Vychcaný, šukavý, lisý opice&nbsp;– množíme se&nbsp;tak rychle, že&nbsp;hrozí propuknutí archetypální, hluboký potřeby vybít se&nbsp;navzájem. Teritoriální instinkt. Stejný to&nbsp;bylo při posledních dvou válkách. Už&nbsp;tehdy se&nbsp;operovalo termínem životní prostor, teď se&nbsp;říká zájmy Spojených států. Třetí&nbsp;– tentokrát už&nbsp;skutečně světovou konfrontaci&nbsp;– by&nbsp;tahle planeta nepřežila. Ale dokud budou lidé bezhlavě produkovat další a&nbsp;další děti, tak sami sobě a&nbsp;hlavně těm dětem&nbsp;– připravují genocidu. Je&nbsp;to&nbsp;hrozný, AIDS, pandemie virových onemocnění, lokální války ve&nbsp;třetím světě a&nbsp;ta špína drog jsou ve&nbsp;službách krvelačného lidstva.“ S&nbsp;lehce poprskaným knírem umlkám a&nbsp;tepající krev ve&nbsp;spáncích se&nbsp;vrací do&nbsp;svého řečiště.</span></p>
          <p class="chunk" data-nb-ref-number="478" data-nb-words="15" data-nb-chars="77"><span class="idea" data-nb-ref-number="478" id="idea478" data-nb-words="15" data-nb-chars="77">Pak si&nbsp;vzpomenu a&nbsp;ptám se&nbsp;Bédi: „A&nbsp;jak to&nbsp;vlastně dopadlo, ta&nbsp;výměna názorů?“</span></p>
          <p class="chunk" data-nb-ref-number="479" data-nb-words="95" data-nb-chars="593"><span class="idea" data-nb-ref-number="479" id="idea479" data-nb-words="95" data-nb-chars="593">„Ale jó, dobrý. Východočeši rychle pochopili a&nbsp;stáhli se, když do&nbsp;podniku naklusaly ty&nbsp;odbržděný uniformy. Drbanům došlo, že&nbsp;jsou na&nbsp;cizím území, a&nbsp;najednou věděli, zač je&nbsp;v&nbsp;Pardubicích perník. Na&nbsp;těch vazounech ze&nbsp;zásahový jednotky bylo vidět, jak jsou natěšený si&nbsp;někoho podat. Ty&nbsp;kluci od&nbsp;kriminálky je&nbsp;asi pěkně něčím nabudili. Asi jim tu&nbsp;situaci barvitě popsali, oni už&nbsp;vědí, jak to&nbsp;předestřít, aby se&nbsp;tyhle chlapíci namíchli. Těm stačí opravdu málo. Někdy jen pouhej náznak nesouhlasu v&nbsp;pohledu očí způsobí úplný krupobití. Ale nepadaj kroupy…“ Béďa se&nbsp;studeně zasmál, „padaj kovadliny!“</span></p>
          <p class="chunk" data-nb-ref-number="480" data-nb-words="34" data-nb-chars="214"><span class="idea" data-nb-ref-number="480" id="idea480" data-nb-words="34" data-nb-chars="214">Potom dopověděl již klidným hlasem: „Od tý&nbsp;doby choděj okolo mýho podniku jak hodný školáci. Vždycky slušně pozdravěj. Já&nbsp;se&nbsp;jim ukloním… Marná sláva, vždyť bychom se&nbsp;tady sežrali navzájem. Bez slušnosti to&nbsp;nejde.“</span></p>
        </section>
        <section>
          <p class="chunk" data-nb-ref-number="481" data-nb-words="75" data-nb-chars="473"><span class="idea" data-nb-ref-number="481" id="idea481" data-nb-words="75" data-nb-chars="473">Stoupáme po&nbsp;Nových zámeckých schodech. Nechávám Béďu, ať&nbsp;si&nbsp;probírá svoje starosti. Vzpomínám, jak jsem dělal ve&nbsp;vrátnici na&nbsp;Hradě. Na&nbsp;samém konci Jiřské uličky, kus nad Černou věží, stojí Lobkovický palác. Noční hlídač bylo moje povolání a&nbsp;moje záchrana. Byl jsem „dole“, a&nbsp;tady je&nbsp;ticho a&nbsp;klid. Nikdo tě&nbsp;nemůže srazit dolů. Jistě, mluvím o&nbsp;normálních uvážlivých lidech, psychopat nebo nepozorný nešťastník má&nbsp;„hlubší suterén“ pod nohama, je&nbsp;tady kriminál&nbsp;– nebo blázinec.</span></p>
          <p class="chunk" data-nb-ref-number="482" data-nb-words="43" data-nb-chars="294"><span class="idea" data-nb-ref-number="482" id="idea482" data-nb-words="43" data-nb-chars="294">Protože šlo o&nbsp;expozici Národního muzea v&nbsp;objektech Pražského hradu, byla tam specifická situace ohledně zabezpečení objektu, všichni zaměstnanci prošli hlubší kádrovou kontrolou, infra brány a&nbsp;hlásiče pohybu byly napojeny na&nbsp;centrální dispečink ostrahy Hradu a&nbsp;tak tomu bylo i&nbsp;s&nbsp;hlásiči požáru.</span></p>
          <p class="chunk" data-nb-ref-number="483" data-nb-words="145" data-nb-chars="935"><span class="idea" data-nb-ref-number="483" id="idea483" data-nb-words="145" data-nb-chars="935">Na&nbsp;vernisáže výstav a&nbsp;shromáždění ve&nbsp;velkém sále přijížděli různí ti&nbsp;ministři a&nbsp;tajemníci z&nbsp;ÚV KSČ. Znali jsme se&nbsp;posléze s&nbsp;poskoky a&nbsp;řidiči od&nbsp;hlavounů. Pistolníky od&nbsp;Havlína a&nbsp;„jidáše“ Vasila Bil’aka. Když přijel předseda vlády, ministr zahraničí a&nbsp;velvyslanci, ve&nbsp;vrátnici se&nbsp;zjevil takový postarší „Lino Ventura“ s&nbsp;opravdu zabijáckým ksichtem. Odložil si&nbsp;zde kufr s&nbsp;nějakými nezbytnostmi a&nbsp;rozdal své skupině malé, pro tuto příležitost zvolené odznáčky. Je&nbsp;to&nbsp;odvěký způsob ochrany, jak poznat, jestli se&nbsp;někdo neznámý pod záminkou příslušnosti k&nbsp;ochrance nevloudil mezi pozvané hosty a&nbsp;personál. Ti&nbsp;chlápci byli podivuhodně vybraní lidé. Malí, velcí, jeden byl tmavovlasý krasavec s&nbsp;inteligentním výrazem ve&nbsp;tváři a&nbsp;s&nbsp;brýlemi. Většinou byli ale pomenší a&nbsp;s&nbsp;nevýrazným, soustředěným obličejem. Nápadná vlastnost u&nbsp;nich byla, že&nbsp;uměli uhýbat pohledem a&nbsp;nepřistupovali s&nbsp;nikým na&nbsp;oční kontakt. Pořád různě přecházeli a&nbsp;mizeli v&nbsp;davu.</span></p>
          <p class="chunk" data-nb-ref-number="484" data-nb-words="71" data-nb-chars="471"><span class="idea" data-nb-ref-number="484" id="idea484" data-nb-words="71" data-nb-chars="471">Pamatuji se&nbsp;na&nbsp;opáleného majora, který s&nbsp;filmovým ksichtem v&nbsp;dobře padnoucí, na&nbsp;míru ušité uniformě velel kolonám vládních vozidel, když se&nbsp;rychle přemísťovala po&nbsp;Praze. Měl k&nbsp;tomu žlutobílou Tatru 613, opatřenou na&nbsp;střeše speciálními červenomodrými majáky. Tahle auta měla přednost přede všemi. Léta po&nbsp;převratu jsem ho&nbsp;zahlédl&nbsp;– žvýkačka v&nbsp;bílých zubech mu&nbsp;nadouvala vypracované svaly na&nbsp;opálených skráních&nbsp;– jak stejně okázale diriguje auta před Poslaneckou sněmovnou.</span></p>
          <p class="chunk" data-nb-ref-number="485" data-nb-words="118" data-nb-chars="719"><span class="idea" data-nb-ref-number="485" id="idea485" data-nb-words="118" data-nb-chars="719">Pamatuji se, jak mi&nbsp;po&nbsp;jedné recepci v&nbsp;hlavě doznívalo tiché halekání řidičů, kteří se&nbsp;v&nbsp;rohu nádvoří pod renesančními sgrafitovými ozdobami bavili o&nbsp;svých zaměstnavatelích. „Ten můj se&nbsp;loni tak vožral, vez sem ho&nbsp;z&nbsp;poslední leče, z&nbsp;toho pohraničního pásma ze&nbsp;Šumavy. Ty&nbsp;vole, ty&nbsp;sou tam jak utržený ze&nbsp;řetězu. Žádná nad nima kontrola, hajný, velitelé těch posádek&nbsp;– všechno to&nbsp;chlastá první ligu. Zesral mi&nbsp;ten můj vůl celý čalounění. To&nbsp;bylo žrádlo, to&nbsp;sem si&nbsp;máknul v&nbsp;garážích. Myslíš, že&nbsp;mi&nbsp;něco dal, ta&nbsp;kurva stará lakomá? Vozej si&nbsp;přitom vejslužku, klidně celýho naporcovanýho srnce.“ Další mu&nbsp;tenkrát odpověděl: „Dal ti&nbsp;hovno. Copak se&nbsp;nepamatuješ?“ Šťastně zuřivou repliku jsem kvůli hurónskému smíchu neslyšel.</span></p>
          <p class="chunk" data-nb-ref-number="486" data-nb-words="103" data-nb-chars="688"><span class="idea" data-nb-ref-number="486" id="idea486" data-nb-words="103" data-nb-chars="688">Před palácem zůstala stát posléze jediná šestsettřináctka, bylo ticho a&nbsp;tma, za&nbsp;chvíli zavírali Hrad. Někde v&nbsp;patrech bylo slyšet, jak kustodi zamykají dveře do&nbsp;výstavních sálů. Tlumený hovor se&nbsp;blížil. Po&nbsp;schodišti sestoupil vysoký, reprezentativní Milan Klusák, tehdy ministr kultury. Krok za&nbsp;ním kráčela oslnivá blondýna, lvice s&nbsp;vypracovanou atletickou postavou, vypadala jako jeho bodyguard. Okolo kroužil jak čmelák v&nbsp;umělém huňatém kožichu ředitel Národního muzea a&nbsp;cosi brebentil. Ministr a&nbsp;jeho asistentka zdvořile a&nbsp;netečně naslouchali z&nbsp;výšin, vědomi si&nbsp;místa, „v&nbsp;krvi“ majíce zažité, kde se&nbsp;nacházejí v&nbsp;systému moci, a&nbsp;hleděli shovívavě na&nbsp;toho bzučícího brouka u&nbsp;svých nohou.</span></p>
          <p class="chunk" data-nb-ref-number="487" data-nb-words="252" data-nb-chars="1539"><span class="idea" data-nb-ref-number="487" id="idea487" data-nb-words="252" data-nb-chars="1539">Pojednou ministr zahnul uprostřed dvorany a&nbsp;dlouhými kroky zamířil do&nbsp;vrátnice. Zaklepal, vešel dovnitř, zrovna jsem se&nbsp;zvedal zpoza stolu. Pozdravil mne zkušeným zářivým úsměvem, ale byl tam kus něčeho lidského. Vzhledem k&nbsp;jeho pozici zbývalo málo lidí, před nimiž by&nbsp;byl nucen se&nbsp;přetvařovat. Podal mi&nbsp;širokou, jak lopatu velkou dlaň a&nbsp;poprosil tlumeným hlasem, jestli si&nbsp;může zatelefonovat. Vytočil číslo pěstěnými prsty a&nbsp;my všichni okolo něj jsme zdvořile odstoupili a&nbsp;naslouchali, dívajíce se&nbsp;na&nbsp;jeho široká záda&nbsp;– byl velký, takový filmový starý fešák. Hovořil krátce, starší ženský hlas mu&nbsp;odpovídal. Byl to&nbsp;normální hovor mezi manželi, už&nbsp;staršími harcovníky. Byla to&nbsp;určitě Zoe, dcera generála Ludvíka Svobody, zkušená stará lasice, s&nbsp;kontakty hluboko do&nbsp;systému, do&nbsp;minulosti. Až&nbsp;z&nbsp;knihy Mráz přichází z&nbsp;Kremlu jsem se&nbsp;dočetl, že&nbsp;Milan Klusák dělal svému tchánovi pobočníka při jednáních v&nbsp;Moskvě, v&nbsp;roce 1968. Zajímavá figura, post ministra kultury byla taková trafika… Když dokončil hovor, pronesl ke&nbsp;mně pár zdvořilostních vět&nbsp;– jak se&nbsp;nám daří ve&nbsp;vrátnici, jak jde služba a&nbsp;tak. Odpovídal jsem s&nbsp;úsměvem, klidný. A&nbsp;tak tedy když s&nbsp;dělnickým lidem pohovořil&nbsp;– cítil jsem, že&nbsp;je&nbsp;v&nbsp;té chvíli upřímný&nbsp;– opět mi&nbsp;podal širokou suchou dlaň a&nbsp;odporoučel se. Viděl jsem ještě, jak klidným hlasem posílá řidiče domů, blondýna se&nbsp;žraločíma očima mu&nbsp;pomohla do&nbsp;světlého pláště s&nbsp;teplou podšívkou, ředitel Muzea ho&nbsp;nabádal, že&nbsp;je&nbsp;venku náledí, ať&nbsp;je&nbsp;opatrný, a&nbsp;ministr se&nbsp;vydal volnou chůzí prolukou Na&nbsp;Opyši, po&nbsp;dláždění dolů na&nbsp;Klárov.</span></p>
          <p class="chunk" data-nb-ref-number="488" data-nb-words="45" data-nb-chars="304"><span class="idea" data-nb-ref-number="488" id="idea488" data-nb-words="45" data-nb-chars="304">V&nbsp;hlavě se&nbsp;mi&nbsp;vybavuje stará židule s&nbsp;chlupatými nosními dírkami, okatá bývalá krasavice Hannah. Byla na&nbsp;pozici ředitelky expozice Národního muzea na&nbsp;Hradě jmenována tak nějak narychlo, souviselo to&nbsp;s&nbsp;mocenským bojem uvnitř státní administrativy, komunistické strany a&nbsp;nastalo i&nbsp;štěpení v&nbsp;aparátu vnitra.</span></p>
          <p class="chunk" data-nb-ref-number="489" data-nb-words="59" data-nb-chars="420"><span class="idea" data-nb-ref-number="489" id="idea489" data-nb-words="59" data-nb-chars="420">Když probíhala rekonstrukce objektu Lobkovického paláce, dokončovací práce na&nbsp;stavbě jely naplno a&nbsp;do toho se&nbsp;budovala expozice, čili když šlo o&nbsp;skutečnou práci, byl ředitelem nově vznikající pobočky jistý doktor Vojtěch Sedláček, přátelský, inteligentní člověk, řešící desítky věcí za&nbsp;pochodu a&nbsp;současně, krizový manažer koordinující stavbu, práce výstavnické i&nbsp;umístění exponátů. Byl to&nbsp;pozitivní člověk na&nbsp;svém místě.</span></p>
          <p class="chunk" data-nb-ref-number="490" data-nb-words="207" data-nb-chars="1447"><span class="idea" data-nb-ref-number="490" id="idea490" data-nb-words="207" data-nb-chars="1447">Ve&nbsp;chvíli, kdy už&nbsp;nebyli v&nbsp;paláci žádní stavaři, jen pár čalouníků řasilo a&nbsp;přišívalo závěsy ve&nbsp;výstavních prostorách, tehdy byl potichu doktor Sedláček vyměněn. Přišla místo něj krátkonohá ochechule s&nbsp;velkým černým širákem, která hlásala: „Jsem francouzská herečka Annie Girardotová, jsem rozevlátá romantička.“ Tak protřelý, kurví obličej jsem do&nbsp;té&nbsp;doby ještě neviděl. Začalo „rokoko-ko ko-ko-ko období“. Veškerou agendu měl na&nbsp;hřbetě pracovitý inženýr Bláža, objednával hajzlpapíry i&nbsp;výstavní vitríny, přijímal do&nbsp;zaměstnání báby a&nbsp;dědky na&nbsp;hlídání exponátů, pořád někde pobíhal, jako by&nbsp;mu&nbsp;hořela fagule za&nbsp;prdelí. Hannah se&nbsp;mezitím opájela prostějovskou starorežnou. Jednou mi&nbsp;stará paní Peková, uklízečka, ukázala přípravnu za&nbsp;ředitelnou, všechny police v&nbsp;kuchyňské lince byly plné prázdných, naležato, ergonomicky položených lahví od&nbsp;kořalky. Chlastala jak polír tahle&nbsp;– promovaná pedagožka. Chudák, tak ráda si&nbsp;psala před jméno scházející doktorský titul. Jenže to&nbsp;by&nbsp;se&nbsp;muselo alespoň předstírat, že&nbsp;je&nbsp;něco v&nbsp;hlavě… což bylo na&nbsp;samostatných pedagogických fakultách naprosto neznámá věc, tady vládlo biflování přefeminizovaného aparátu školství. Tahle stará kurvička byl produkt systému, ten organismus stárnul právě z&nbsp;důvodu replikace a&nbsp;množení tohodle typu lidí&nbsp;– neschopní oportunisté, konformní s&nbsp;čímkoli a&nbsp;kýmkoli, pokud to&nbsp;bude výhodné, připravení hlásat jakoukoli pravdu a&nbsp;názory, protože názory jsou tady z&nbsp;„kosmetických důvodů“.</span></p>
          <p class="chunk" data-nb-ref-number="491" data-nb-words="24" data-nb-chars="119"><span class="idea" data-nb-ref-number="491" id="idea491" data-nb-words="24" data-nb-chars="119">Mohl sis ty&nbsp;byrokratické filcky koupit a&nbsp;utřít si&nbsp;s&nbsp;nimi třeba prdel&nbsp;– pokud jsi jim dal k&nbsp;tomu pocit, že&nbsp;jsou „někdo“.</span></p>
          <p class="chunk" data-nb-ref-number="492" data-nb-words="82" data-nb-chars="479"><span class="idea" data-nb-ref-number="492" id="idea492" data-nb-words="82" data-nb-chars="479">Tahle škatule měla pod sklem na&nbsp;ředitelském stole fotografie svých ztučnělých dcer, jak navlečeny do&nbsp;jezdeckého sedí jak hrušky na&nbsp;„koníčcích“ a&nbsp;hrají si. Stará byla hrdá, koně, říkala si, někam to&nbsp;dotáhla jejich famílie. Koně byl status a&nbsp;legitimace pro šlechtičnu z&nbsp;„ric! pic! kočka ze&nbsp;Záběhlic“. Marná sláva, vyndáš někoho z&nbsp;hnoje a&nbsp;za dva za&nbsp;tři roky se&nbsp;oblíká jak „uhlobaron“, frňák nahoru. Za&nbsp;dvě tři generace už&nbsp;tu&nbsp;máme „hrabátka“, který si&nbsp;o&nbsp;sobě myslej, že&nbsp;serou fialky.</span></p>
          <p class="chunk" data-nb-ref-number="493" data-nb-words="174" data-nb-chars="1092"><span class="idea" data-nb-ref-number="493" id="idea493" data-nb-words="174" data-nb-chars="1092">Smál jsem se&nbsp;jí&nbsp;do&nbsp;ksichtu, díval dlouze do&nbsp;očí, zdvořile hovoře prsním témbrem, dobře věda, že&nbsp;její smyslné chřípí můj neřestný úsměv dekóduje po&nbsp;samičím jako svého druhu dvoření. Byla v&nbsp;těch letech, chudák, určitě v&nbsp;přechodu a&nbsp;všemocně se&nbsp;tomu „vynulování“ bránila, dokonce za&nbsp;ní&nbsp;chodíval vyžilý postarší krasavec, žilnatý Mastroianni z&nbsp;ministerstva zahraničí, takový věčný referentík. Měl ve&nbsp;tvářích zapsaný nějaký průser, něco mu&nbsp;„podělalo“ charakter, a&nbsp;tak byl skromňoučký, nikde nevystrkoval růžky. Když vklouzl do&nbsp;vrat, tak vždycky směrem k&nbsp;vrátnici smekl klobouk, já&nbsp;se&nbsp;mu&nbsp;ve&nbsp;služebních, nočních teplákách uklonil a&nbsp;zachrastil významně klíči. „Dělný lid chce chrnět, vem tu&nbsp;svoji kotrmelínu a&nbsp;koukejte vysmahnout z&nbsp;paláce“&nbsp;– tak zněla jemu určená a&nbsp;do cinkání klíčů zakódovaná depeše. Okamžitě pochopil a&nbsp;nikdy nebyl problém, za&nbsp;chvilinku už&nbsp;rázovali jak milenci z&nbsp;roku „Nebreč“ a&nbsp;já se&nbsp;ukláněl v&nbsp;okénku vrátnice. A&nbsp;když za&nbsp;nimi bouchla velká vrata, kolikrát jsem vypustil dlouhý pšouk, že&nbsp;jsem raději dvoukilovým klíčem zamkl barokní těžká vrata od&nbsp;paláce a&nbsp;šel na&nbsp;obchůzku do&nbsp;pater.</span></p>
        </section>
        <section>
          <p class="chunk" data-nb-ref-number="494" data-nb-words="114" data-nb-chars="650"><span class="idea" data-nb-ref-number="494" id="idea494" data-nb-words="114" data-nb-chars="650">Nějak jsme se&nbsp;s&nbsp;Béďou, který za&nbsp;mnou z&nbsp;kotelny docházel do&nbsp;vrátnice, pořád něčemu smáli… nevím, sviňce se&nbsp;něco doneslo. Je&nbsp;fakt, že&nbsp;jí&nbsp;jsem se&nbsp;nebál&nbsp;– donesla se&nbsp;ke&nbsp;mně informace, že&nbsp;ve&nbsp;funkci vedoucí Domu dětí a&nbsp;mládeže na&nbsp;Praze 5 prošustrovala peníze určené na&nbsp;honoráře a&nbsp;jízdné účinkujícím, na&nbsp;výstavy a&nbsp;akce pro mládež. Něco jí&nbsp;zřejmě uvízlo za&nbsp;nehty, něco jistě falešně vyfakturovala a&nbsp;našli u&nbsp;ní nakonec mnohatisícové manko, takže se&nbsp;musela spakovat a&nbsp;hledat, kde nechal tesař díru. Jedině to, že&nbsp;byla propojená s&nbsp;pražskou klakou gerontů na&nbsp;městském výboru strany&nbsp;– bylať to&nbsp;přeci jejich „víla“&nbsp;– tak nešla bručet, dokonce ji&nbsp;minula i&nbsp;podmínka.</span></p>
          <p class="chunk" data-nb-ref-number="495" data-nb-words="79" data-nb-chars="482"><span class="idea" data-nb-ref-number="495" id="idea495" data-nb-words="79" data-nb-chars="482">Asi jí&nbsp;přišlo, že&nbsp;jí&nbsp;šlapem na&nbsp;paty, kdo ví… nažhavila dráty a&nbsp;do muzea přišlo „zvíře z&nbsp;města“, rozuměj, nějaký podplukovník v&nbsp;civilu z&nbsp;Krajské správy SNB Praha. Odjakživa to&nbsp;bylo odkladiště kovaných, ale neschopných kádrů z&nbsp;ministerstva. Jediné intelektuální ložisko bylo u&nbsp;kriminalistů, ale za&nbsp;každého režimu byli ti&nbsp;poslední, kdo by&nbsp;se&nbsp;mohli prosadit v&nbsp;„systému“. Nahoře se&nbsp;hledělo na&nbsp;jiné kvality, byl tam lítý boj o&nbsp;přízeň „přátel“ a&nbsp;z&nbsp;toho vyvěrající skutečnou politickou moc.</span></p>
          <p class="chunk" data-nb-ref-number="496" data-nb-words="73" data-nb-chars="461"><span class="idea" data-nb-ref-number="496" id="idea496" data-nb-words="73" data-nb-chars="461">O&nbsp;tom zamračeném strejcovi s&nbsp;nebezpečným ksichtem se&nbsp;vědělo, že&nbsp;má&nbsp;svoji minulost, své průsery a&nbsp;z&nbsp;toho vyvěrající oddanost. Ale doba ho&nbsp;pomalu začínala odsouvat na&nbsp;slepou kolej. Už&nbsp;ho&nbsp;nepotřebovali. Lidé, s&nbsp;nimiž ho&nbsp;spojovala temná minulost, mizeli, někteří dokonce předčasně umírali. Všude se&nbsp;počali ve&nbsp;funkcích objevovat mladí vlčáci s&nbsp;kontakty do&nbsp;nových, jemu neznámých struktur v&nbsp;ÚV&nbsp;SSM a&nbsp;dál na&nbsp;východ, někam až&nbsp;do&nbsp;té&nbsp;proklaté, nesrozumitelné perestrojky.</span></p>
          <p class="chunk" data-nb-ref-number="497" data-nb-words="21" data-nb-chars="164"><span class="idea" data-nb-ref-number="497" id="idea497" data-nb-words="21" data-nb-chars="164">Se&nbsp;svojí suitou vlezl do&nbsp;vrátnice, doprovázen vykuleným správcem budov, inženýrem Blážou, a&nbsp;jal se&nbsp;zamračeně „kontrolovat“ prosklené skříně zabezpečovacích systémů.</span></p>
          <p class="chunk" data-nb-ref-number="498" data-nb-words="122" data-nb-chars="833"><span class="idea" data-nb-ref-number="498" id="idea498" data-nb-words="122" data-nb-chars="833">Všechno bylo tak složité, mnohokrát jištěné proti lidskému selhání číselnými kódy a&nbsp;trezorovými zámky, ale bezmocné proti bludným proudům, které čidla registrovala skrze nekvalitní izolaci elektrických rozvodů, jiskřící zásuvky, špatné kontakty v&nbsp;omítce, hluboko ve&nbsp;zdivu uložené silové vedení, změny teploty a&nbsp;vlhkosti tohoto paláce s&nbsp;dvoumetrovými zdmi atd. Všechno to&nbsp;pořád hlásilo a&nbsp;bzučelo, byla to&nbsp;kopie výrobku ze&nbsp;Západu, ale nedělalo to&nbsp;dobrotu. Technik od&nbsp;firmy, který tu&nbsp;byl pomalu jak doma, říkal, že&nbsp;ve&nbsp;Státní bance mají švýcarská jednoduchá infračervená čidla, je&nbsp;to&nbsp;tam ze&nbsp;šedesátých let a&nbsp;to že&nbsp;bohatě stačí. „Že se&nbsp;ten Galvani tenkrát neudusil těma žabíma stehýnkama. Nemám pravdu?“ pronesl kolikrát ten tichý, pracovitý podivín, když s&nbsp;nasazenými sluchátky proměřoval miliampéry na&nbsp;poruchových elektrických obvodech.</span></p>
          <p class="chunk" data-nb-ref-number="499" data-nb-words="158" data-nb-chars="980"><span class="idea" data-nb-ref-number="499" id="idea499" data-nb-words="158" data-nb-chars="980">Pochmurný černovlasý podplukovník hleděl na&nbsp;ta&nbsp;mrkající dio­dová světélka a&nbsp;vypadalo to, že&nbsp;by&nbsp;nejraději někoho nakopal do&nbsp;prdele. Že&nbsp;to&nbsp;je&nbsp;bratranec štětinaté Hannah a&nbsp;že se&nbsp;na&nbsp;nás chystá, to&nbsp;se&nbsp;ke&nbsp;mně doneslo. Usmíval jsem se&nbsp;na&nbsp;něj zdvořile, ani stopa vyzývavosti, ale&nbsp;– nebál jsem se&nbsp;ho. A&nbsp;tohle, to&nbsp;vysokofrekvenční chvění, on&nbsp;znal a&nbsp;ctil. Chtěl ho&nbsp;u&nbsp;mne vyvolat. To&nbsp;byl jeho pracovní nástroj… Určitě si&nbsp;na&nbsp;mě&nbsp;a&nbsp;na Béďu a&nbsp;vůbec na&nbsp;celou tuhle vrátnici plnou různých individuí nechal udělat lustraci. Nějakej podporučík musel jak nadmutá koza běhat po&nbsp;registraturách a&nbsp;archivech a&nbsp;hledat záznamy. Určitě znali prostředí, rodinu, z&nbsp;které pocházím. Vylezl jim tam z&nbsp;toho obyčejný nedostudovaný mamlas, nijak politicky aktivní, nýmand, nula. Zřejmě pro něj bylo nepochopitelné, že&nbsp;jsem opustil výnosné řemeslo uměleckého štukatéra, žádný průser, nic. Žádný zakázaný big beat, punk atd. Žádná touha po&nbsp;kariéře. V&nbsp;pětadvaceti spokojeně kvetoucí pablb, na&nbsp;plný úvazek noční strážný.</span></p>
        </section>
        <section>
          <p class="chunk" data-nb-ref-number="500" data-nb-words="257" data-nb-chars="1747"><span class="idea" data-nb-ref-number="500" id="idea500" data-nb-words="257" data-nb-chars="1747">Pár kontaktů z&nbsp;večerní školy&nbsp;– na&nbsp;tichého snivce, hodného člověka a&nbsp;houslaře Jana Sokola, syna křesťanského filozofa a&nbsp;vnuka zesnulého zakladatele Charty 77 Jana Patočky. Na&nbsp;schizofrenií postiženého Víťu, jenž se&nbsp;v&nbsp;nemoci zastavil o&nbsp;pár pater níž, ale dnes je&nbsp;již stabilizován do&nbsp;role multiinstrumentalisty, majitele domácího nahrávacího studia a&nbsp;spokojeného zpěváka rockabilly, vystupujícího na&nbsp;srazech motorkářů, na&nbsp;spanilých jízdách milovníků cadillaců. (S&nbsp;obličejem mladého Johna Lennona, zpívajícího songy Elvise Presleyho při opékání prasete někde v&nbsp;Počernicích u&nbsp;pivních bratrů, přizdisráčů, milovníků chromovaných varhanních výfuků Harleye Davidsona a&nbsp;zároveň vlajkařů Konfederace jižanských států. Prostě je&nbsp;hvězda benátských nocí, venkovských tancovaček&nbsp;– stojí na&nbsp;malém pódiu v&nbsp;saku pošitém zlatými flitry, na&nbsp;rukou prsteny, na&nbsp;elektrickou kytaru hraje letité grify a&nbsp;sólíčka. Dva tři manželské páry nejistě tančí uprostřed prázdného parketu, pod pódiem se&nbsp;svíjí štěstím skupinka jemu podobných, snivých píčáků.) Bývalo to&nbsp;s&nbsp;ním horší, zažil jsem, ještě v&nbsp;učení, jak pojednou přestal komunikovat, jen tak ospale krákoral… chodil po&nbsp;Praze v&nbsp;černých trenýrkách, v&nbsp;saku, na&nbsp;nohou lakýrky po&nbsp;fotrovi, kterým jeho kamarád bubeník Kumandžas přidělal zahnuté špičky&nbsp;– říkal, že&nbsp;má&nbsp;krysí čumáčky, na&nbsp;hlavě nosil Víťa v&nbsp;zimě v&nbsp;létě strejcovský černý klobouk s&nbsp;krempou. A&nbsp;ovšem prsteny, často si&nbsp;myl ruce, a&nbsp;to pak bylo umyvadlo plné sundaných niklových prstenů, s&nbsp;tichým spokojeným kničením si&nbsp;pak nandával tu&nbsp;půlkilovou bižuterii. (Zvláštní věc&nbsp;– tyhle prsteny, znám několik letitých schizofreniků, kteří rovněž chodí obtěžkáni bizarními náramky, prsteny s&nbsp;obřími falešnými drahokamy, různými dráty a&nbsp;šutry&nbsp;– asi pro pocit „císař svého světa“.)</span></p>
          <p class="chunk" data-nb-ref-number="501" data-nb-words="118" data-nb-chars="759"><span class="idea" data-nb-ref-number="501" id="idea501" data-nb-words="118" data-nb-chars="759">Víťa byl syn tichého plukovníka z&nbsp;generálního štábu, tento vážný pán byl po&nbsp;roce šedesát osm v&nbsp;prověrkách vyhozen a&nbsp;pracoval potom jako sociolog pro nějaký ústav a&nbsp;psal třeba práce s&nbsp;názvem Hudební vzdělanost mládeže v&nbsp;okrese Hradec Králové atd. Tichým hlasem nás nabádal, když jsme dováděli u&nbsp;Víti v&nbsp;pokoji a&nbsp;zkoušeli vyvolávat fotky na&nbsp;předválečném zvětšovacím přístroji, natáčeli film o&nbsp;úchylovi, který má&nbsp;rád panenku z&nbsp;bakelitu (kamera Admira, 8 mm), stříleli z&nbsp;vojenské opakovací vzduchovky do&nbsp;hořících autíček (plechová karoserie, pohon na&nbsp;ocelové hodinářské péro), a&nbsp;do toho Víťa donekonečna opakoval na&nbsp;elektrické kytaře nějaké motivy… říkal nám distingovaný pán, ať&nbsp;se&nbsp;dobře učíme, že&nbsp;přijde doba počítačů a&nbsp;programátor bude nejvíc ceněné zaměstnání.</span></p>
          <p class="chunk" data-nb-ref-number="502" data-nb-words="29" data-nb-chars="187"><span class="idea" data-nb-ref-number="502" id="idea502" data-nb-words="29" data-nb-chars="187">V&nbsp;devadesátých letech jsem Víťova otce zaregistroval jako náměstka nebo poradce ministra obrany Dobrovského. Myslím, že&nbsp;už&nbsp;tehdy, před lety se&nbsp;vědělo, že&nbsp;je&nbsp;zapojen do&nbsp;práce okolo Charty.</span></p>
          <p class="chunk" data-nb-ref-number="503" data-nb-words="24" data-nb-chars="150"><span class="idea" data-nb-ref-number="503" id="idea503" data-nb-words="24" data-nb-chars="150">Na&nbsp;tyhle kluky jsem postupně ztratil kontakt, když mě&nbsp;v&nbsp;roce ’86 mladá ruštinářka nechala záměrně propadnout z&nbsp;ruštiny na&nbsp;večerní škole pro pracující.</span></p>
          <p class="chunk" data-nb-ref-number="504" data-nb-words="261" data-nb-chars="1623"><span class="idea" data-nb-ref-number="504" id="idea504" data-nb-words="261" data-nb-chars="1623">Tehdy se&nbsp;okolo mne motal jeden usmívající se&nbsp;spolužák, dokonce jsme jednu dobu chodili se&nbsp;dvěma děvčaty, jež se&nbsp;kamarádily. Nebylo na&nbsp;tom nic nápadného, jenom otec toho mladíka byl „profesor“ tělocviku na&nbsp;Vysoké škole SNB. A&nbsp;otec jeho dívky byl taky nějaká šajba v&nbsp;policejním sboru. Byl to&nbsp;tehdy opravdu dobře vyšlechtěný genofond&nbsp;– když jsme si&nbsp;„vyšli s&nbsp;děvčaty“ do&nbsp;kina, vzal jsem je&nbsp;omylem na&nbsp;film Fanny a&nbsp;Alexandr od&nbsp;Bergmana. Vydrželi až&nbsp;do&nbsp;konce, mlčky hleděli na&nbsp;plátno, i&nbsp;když se&nbsp;celý sál smál nějakému nevinnému severskému žertu. Mlčeli i&nbsp;venku, úplně umořeni tím cizím světem, tou záplavou informací a&nbsp;obrazů, které neznali, jimž nerozuměli&nbsp;– a&nbsp;rozumět ani nechtěli. Jak nebyli schopni zachytit a&nbsp;přijmout, evidentně na&nbsp;to&nbsp;intelektově nebo kulturně nestačili, tak je&nbsp;to&nbsp;zmordovalo, ubilo jako svazek nějaké nesrozumitelné, cizí energie. „Víš,“ povídal mi&nbsp;syn policejního profesora s&nbsp;píšťalkou, „my máme rádi normální filmy. Tohle bylo takový… divný.“ Ptám se&nbsp;dobře věda, co&nbsp;uslyším: „A&nbsp;na jaký filmy chodíte?“ „Třeba Kamarád do&nbsp;deště nebo Vítr v&nbsp;kapse, Láska z&nbsp;pasáže… takový hezký. Víš?“ Pohlédl jsem do&nbsp;zvířecích očí bezelstného primitiva, ten člověk měl ale v&nbsp;sobě, pod obalem vlastního tenoučkého ega něco tak instinktivně neosobně záludného, tu&nbsp;smavou tvář, která by&nbsp;mohla být obličejem odbrzděného sadistického esesáka nebo jiné bestie. Úplně bylo vidět, jak je&nbsp;indoktrinován svým policejním fotrem. Byl to&nbsp;šlachovitý, v&nbsp;informační kleci vyrostlý magor, ideál všech zelených mozků. Golem čekající, až&nbsp;mu&nbsp;do&nbsp;hlavy strčíš šém&nbsp;– neobsazená divoká energie dostane tvar, a&nbsp;on bude konečně vědět, co&nbsp;si&nbsp;má&nbsp;myslet.</span></p>
          <p class="chunk" data-nb-ref-number="505" data-nb-words="199" data-nb-chars="1305"><span class="idea" data-nb-ref-number="505" id="idea505" data-nb-words="199" data-nb-chars="1305">Toho policejního syna jsem nevědomky celou dobu vodil za&nbsp;nos, protože si&nbsp;nevím proč myslel, že&nbsp;se&nbsp;jmenuju Bedřich. Já&nbsp;se&nbsp;nijak neohrazoval a&nbsp;on tu&nbsp;krutou pravdu k&nbsp;mému překvapení zjistil až&nbsp;po&nbsp;roce, na&nbsp;začátku prázdnin. Úplně ho&nbsp;vykolejilo, že&nbsp;jsem ho&nbsp;nechal žít v&nbsp;omylu&nbsp;– naskočila mu&nbsp;na&nbsp;uhrovatém čele hluboká vráska. Tehdy mi&nbsp;ruštinářka oznámila, že&nbsp;mě&nbsp;nechává propadnout, a&nbsp;jemu laskavě a&nbsp;vlídně řekla, že&nbsp;samozřejmě jde s&nbsp;výborným prospěchem do&nbsp;dalšího ročníku… Dodnes nevím, zdali to&nbsp;byla osobní animozita bláznivé sviňky, nebo nějaký „ochranný“ kordon okolo chartistů a&nbsp;jejich dětí, interpretovaný pro stalinisty v&nbsp;policejním sboru jako „izolace“. Možná mé&nbsp;kontakty s&nbsp;vnukem Patočky a&nbsp;synem plukovníka-chartisty-sociologa, rockerem Víťou, aktivizovaly ten tichý, náhlý útok. Nějak moc mi&nbsp;nabízeli své policejní soukromí, možná mě&nbsp;chtěli „zachránit“, použít pro sebe, pro své „zámysly“, poblil bych se&nbsp;z&nbsp;toho jejich žargonu, z&nbsp;té spokojené, práškem na&nbsp;praní vonící erární přítomnosti a&nbsp;jejich přizdisráčských zítřků… Ale změna, počínající další dvacetiletý cyklus epochy, tenhle strukturální posun je&nbsp;zaskočil. Snažili se&nbsp;reagovat, připraveni prodat a&nbsp;zradit kohokoliv, i&nbsp;sami sebe. Tohle znali, to&nbsp;už&nbsp;několikrát kdysi udělali. Ale doba (sovětské centrum) je&nbsp;pro ten státní převrat už&nbsp;nepotřebovala.</span></p>
          <p class="chunk" data-nb-ref-number="506" data-nb-words="54" data-nb-chars="358"><span class="idea" data-nb-ref-number="506" id="idea506" data-nb-words="54" data-nb-chars="358">Moc mi&nbsp;pomohl tenhle zážitek ve&nbsp;směrování dalších kroků v&nbsp;životě. To&nbsp;deštivé léto mne naplnilo osobní odvahou. Svoboda pramenící z&nbsp;rozhodnutí opustit jakékoliv kariéry a&nbsp;žít u&nbsp;dna. A&nbsp;zde věnovat energii smysluplným činnostem&nbsp;– sebevzdělávání, onanii a&nbsp;prvním pokusům o&nbsp;souložení, procházkám a&nbsp;popíjení a&nbsp;činnosti nejctihodnější&nbsp;– mlčenlivému snění na&nbsp;kanapi.</span></p>
          <p class="chunk" data-nb-ref-number="507" data-nb-words="9" data-nb-chars="63"><span class="idea" data-nb-ref-number="507" id="idea507" data-nb-words="9" data-nb-chars="63">Vnitřní vesmír se&nbsp;mi&nbsp;v&nbsp;hlavě rozšiřoval nadsvětelnou rychlostí.</span></p>
        </section>
        <section>
          <p class="chunk" data-nb-ref-number="508" data-nb-words="48" data-nb-chars="332"><span class="idea" data-nb-ref-number="508" id="idea508" data-nb-words="48" data-nb-chars="332">Dívám se&nbsp;do&nbsp;zavilých temných očí policejního důstojníka. Stojí uprostřed vrátnice, za&nbsp;zády stěnu plnou elektrických skříní, v&nbsp;šedivém tesilovém obleku, se&nbsp;zastřiženými kotletami v&nbsp;již prokvétajících tmavých vlasech. Hledím na&nbsp;tu&nbsp;nešťastnou postavu prožranou mocí, pošramocenou v&nbsp;zápasech. V&nbsp;srdci mám lehkost a&nbsp;na tváři tichý úsměv.</span></p>
          <p class="chunk" data-nb-ref-number="509" data-nb-words="73" data-nb-chars="442"><span class="idea" data-nb-ref-number="509" id="idea509" data-nb-words="73" data-nb-chars="442">Bylo to&nbsp;pár měsíců po&nbsp;návratu ze&nbsp;Sovětského svazu. Mám dnes pocit, že&nbsp;si&nbsp;nevěděl se&nbsp;mnou rady. V&nbsp;mých papírech nic smysluplného nevyčetl, ale jeho zvířecký instinkt mu&nbsp;dával signál, aby mě&nbsp;nechal na&nbsp;pokoji. Pozvolna se&nbsp;měnila doba, ale strach a&nbsp;respekt před „přáteli“ byl veliký a&nbsp;naprostý. Ti&nbsp;zasvěcení dobře věděli, že&nbsp;se&nbsp;nevyplácí postavit se&nbsp;proti „linii strany“. Pro úchylkáře uvnitř aparátu existoval a&nbsp;bude existovat pouze jeden trest.</span></p>
          <p class="chunk" data-nb-ref-number="510" data-nb-words="73" data-nb-chars="432"><span class="idea" data-nb-ref-number="510" id="idea510" data-nb-words="73" data-nb-chars="432">Na&nbsp;nádvoří se&nbsp;Béďa opíral o&nbsp;sluncem prohřátou stěnu a&nbsp;hmouřil oči. Díval jsem se&nbsp;plukasovi do&nbsp;temných zornic, zdvořilý, úslužný úsměv na&nbsp;rtech. Ale ten hodnostář byl laciný… Už&nbsp;byl laciný. A&nbsp;dobře to&nbsp;věděl. Důstojník v&nbsp;civilu sklopil oči, rychle ještě pohlédl přes záclony v&nbsp;okně na&nbsp;zevlujícího Béďu, úplně se&nbsp;přikrčil a&nbsp;se skloněnou hlavou rychle odešel. Suita nohsledů vypadla v&nbsp;závěsu a&nbsp;inženýr Bláža si&nbsp;s&nbsp;úlevou mohl vydechnout.</span></p>
          <p class="chunk" data-nb-ref-number="511" data-nb-words="23" data-nb-chars="128"><span class="idea" data-nb-ref-number="511" id="idea511" data-nb-words="23" data-nb-chars="128">Přeci jen, stalo se&nbsp;to&nbsp;na&nbsp;„Hradě“. Je&nbsp;to&nbsp;sice rovněž Praha, ale zcela specifické území. Plukovník by&nbsp;mohl dostat&nbsp;– „přes čumák“.</span></p>
          <p class="chunk" data-nb-ref-number="512" data-nb-words="48" data-nb-chars="334"><span class="idea" data-nb-ref-number="512" id="idea512" data-nb-words="48" data-nb-chars="334">Snědá Hannah potom dala pokoj. Zcela se&nbsp;uzavřela do&nbsp;svého bludného království, pořádala koncerty pro staré babičky, které hlídají v&nbsp;sálech vystavené exponáty. Na&nbsp;bílém koncertním křídle škobrtavě přehrávala dojatým důchodkyním vánoční koledy. Děkovala se&nbsp;jim potom, držíc v&nbsp;náručí velikou kytici květin, kterou sama sobě ráno koupila.</span></p>
          <p class="chunk" data-nb-ref-number="513" data-nb-words="27" data-nb-chars="174"><span class="idea" data-nb-ref-number="513" id="idea513" data-nb-words="27" data-nb-chars="174">Jindy zas na&nbsp;vzlykajícím dýchavičném harmoniu doprovázela sama sebe zpěvem a&nbsp;bylo až&nbsp;příliš jasně znát, že&nbsp;vzadu, v&nbsp;kuchyňce za&nbsp;ředitelnou, přibyla zase jedna prázdná flaška.</span></p>
          <p class="chunk" data-nb-ref-number="514" data-nb-words="39" data-nb-chars="269"><span class="idea" data-nb-ref-number="514" id="idea514" data-nb-words="39" data-nb-chars="269">Je&nbsp;to&nbsp;skoro čtvrt století, ale když hlava otevře některé ze&nbsp;svých datových úložišť, uchovává časoprostorové informace bez zkreslení. To&nbsp;jenom my&nbsp;lidé svým myšlenkám stárnem a&nbsp;nakonec jim, krystalickým zápisům v&nbsp;hlubinách nevědomí, nakonec své vlastní minulosti umíráme.</span></p>
        </section>
        <section>
          <p class="chunk" data-nb-ref-number="515" data-nb-words="17" data-nb-chars="111"><span class="idea" data-nb-ref-number="515" id="idea515" data-nb-words="17" data-nb-chars="111">Stojíme na&nbsp;Hradčanském náměstí. Město pod námi se&nbsp;právě probouzí. Údolí u&nbsp;řeky jsou zastřená šedomodrým oparem.</span></p>
          <p class="chunk" data-nb-ref-number="516" data-nb-words="33" data-nb-chars="201"><span class="idea" data-nb-ref-number="516" id="idea516" data-nb-words="33" data-nb-chars="201">Béďa si&nbsp;něco pro sebe povzdychnul a&nbsp;zvedl hlavu k&nbsp;nebesům. Zlatý lev na&nbsp;špici nejvyšší věže Svatovítského chrámu se&nbsp;třpytil v&nbsp;ranním slunci. Mlčky hledíme na&nbsp;Prahu, na&nbsp;rozsáhlou kotlinu vymletou časem.</span></p>
          <p class="chunk" data-nb-ref-number="517" data-nb-words="36" data-nb-chars="237"><span class="idea" data-nb-ref-number="517" id="idea517" data-nb-words="36" data-nb-chars="237">Obrovská pravěká Vltava přitékající z&nbsp;tajících ledovců, miliony let šumění písku a&nbsp;přeskupování oblázků na&nbsp;dně… vyhloubila údolí vinoucí se&nbsp;jako had mezi kopci a&nbsp;návršími. Odplavila měkkou horninu a&nbsp;zůstaly jen tvrdé, pevně rostlé skály.</span></p>
          <p class="chunk" data-nb-ref-number="518" data-nb-words="44" data-nb-chars="256"><span class="idea" data-nb-ref-number="518" id="idea518" data-nb-words="44" data-nb-chars="256">Na&nbsp;pahorcích u&nbsp;té pradávné vody šuměly ve&nbsp;slunci dubové háje, z&nbsp;mokrých luk za&nbsp;šera stoupala pára, olše a&nbsp;vrby za&nbsp;letních modravých nocí zněly do&nbsp;ticha šuměním svých věčně chvějivých listů… a&nbsp;v&nbsp;černých větvích pradávného lesa se&nbsp;rodil obrovský žlutý měsíc.</span></p>
        </section>
        <section>
          <p class="chunk" data-nb-ref-number="519" data-nb-words="16" data-nb-chars="106"><span class="idea" data-nb-ref-number="519" id="idea519" data-nb-words="16" data-nb-chars="106">Dnes, sto tisíc let po&nbsp;dobách ledových, město spí jak obnažený strašlivý mozek nějaké nadpozemské bytosti.</span></p>
          <p class="chunk" data-nb-ref-number="520" data-nb-words="63" data-nb-chars="406"><span class="idea" data-nb-ref-number="520" id="idea520" data-nb-words="63" data-nb-chars="406">Ježící se&nbsp;šedavá struktura plechových střech, drátů a&nbsp;antén. Skleněná okna, zakalené statisíce očí&nbsp;– jak složené oko nějakého hmyzu, při pohybu slunce odrážejí ohnisko jeho putující záře v&nbsp;náhlých záblescích. A&nbsp;jako by&nbsp;ta&nbsp;vzplanutí byla náhlá probuzení myšlenky&nbsp;– jiskra, která vyplula z&nbsp;hlubin nevědomí a&nbsp;v&nbsp;živé architektuře nervových drah teď rozsvěcí větvící se&nbsp;záplavu obrazů. Ten gigantický mozek sní!</span></p>
          <p class="chunk" data-nb-ref-number="521" data-nb-words="65" data-nb-chars="437"><span class="idea" data-nb-ref-number="521" id="idea521" data-nb-words="65" data-nb-chars="437">Jsou to&nbsp;sny o&nbsp;neznámých světech a&nbsp;vesmírech. O&nbsp;čase, který se&nbsp;jak proud vlahé, ohřáté vody z&nbsp;jižních moří pomalu převaluje, zatáčí a&nbsp;vine podél kontinentů, aby ve&nbsp;svém rozsáhlém tekutém nitru nesl hejna stříbřitých ryb, temně šedá, zjizvená těla zamyšlených melancholických vorvaňů a&nbsp;letadlové trupy plejtváků obrovských, těch mořských zpěváků. Všechno to&nbsp;nese, ty&nbsp;nezměrné tisíce zasněných bytostí, do&nbsp;hlubokých dálek chladivého oceánu.</span></p>
          <p class="chunk" data-nb-ref-number="522" data-nb-words="44" data-nb-chars="320"><span class="idea" data-nb-ref-number="522" id="idea522" data-nb-words="44" data-nb-chars="320">Zrnitá struktura betonových stěn a&nbsp;ocelových nosníků, přeskupujících se&nbsp;automobilových kolon v&nbsp;ulicích, asfaltové, kuřácké plíce autostrád, vydechují do&nbsp;časného jitra měňavý opar plynů a&nbsp;kouře. A&nbsp;bytost město je&nbsp;tak přikryto ve&nbsp;výživné, zárodečné atmosféře organických molekul, dusíku, metanu, uhlovodíků a&nbsp;těžkých kovů.</span></p>
          <p class="chunk" data-nb-ref-number="523" data-nb-words="30" data-nb-chars="163"><span class="idea" data-nb-ref-number="523" id="idea523" data-nb-words="30" data-nb-chars="163">Je&nbsp;to&nbsp;něco mimozemského, ta&nbsp;společná tma v&nbsp;našem nitru. Žhavá tma vyvřela do&nbsp;podoby tohoto města. Tma tuhne a&nbsp;její horké, divoké sny chladnou a&nbsp;kamení v&nbsp;náš život.</span></p>
          <p class="chunk" data-nb-ref-number="524" data-nb-words="34" data-nb-chars="195"><span class="idea" data-nb-ref-number="524" id="idea524" data-nb-words="34" data-nb-chars="195">Bílá zář mladého, právě probuzeného slunce pomalu obnažila věže a&nbsp;střechy paláců a&nbsp;teď se&nbsp;v&nbsp;plné síle položila na&nbsp;dlažbu Hradčanského náměstí a&nbsp;od obzoru na&nbsp;východě se&nbsp;nám podívala zpříma do&nbsp;očí.</span></p>
          <p class="chunk" data-nb-ref-number="525" data-nb-words="24" data-nb-chars="133"><span class="idea" data-nb-ref-number="525" id="idea525" data-nb-words="24" data-nb-chars="133">A&nbsp;jako by&nbsp;teprve teď přišlo ráno. Zvuk města v&nbsp;údolí, složená rozsáhlá změť&nbsp;– tvoří pozadí, na&nbsp;němž se&nbsp;odehrávají příběhy celého dne.</span></p>
          <p class="chunk" data-nb-ref-number="526" data-nb-words="30" data-nb-chars="194"><span class="idea" data-nb-ref-number="526" id="idea526" data-nb-words="30" data-nb-chars="194">Podíváme se&nbsp;s&nbsp;Béďou na&nbsp;sebe, bílé světlo vykresluje počínající vrásky a&nbsp;opuchliny našich tváří, unavených dlouhou nocí. Zasmějeme se&nbsp;a&nbsp;s&nbsp;posmutnělým výrazem odvrátíme zrak, každý do&nbsp;svého světa.</span></p>
          <p class="chunk" data-nb-ref-number="527" data-nb-words="26" data-nb-chars="151"><span class="idea" data-nb-ref-number="527" id="idea527" data-nb-words="26" data-nb-chars="151">Instinktivně oba víme, že&nbsp;noc vzpomínek skončila. A&nbsp;že se&nbsp;musíme a&nbsp;chceme vrátit do&nbsp;svých současných souřadnic. Čeká tu&nbsp;na&nbsp;oba ještě pořádný kus práce.</span></p>
          <p class="chunk" data-nb-ref-number="528" data-nb-words="49" data-nb-chars="272"><span class="idea" data-nb-ref-number="528" id="idea528" data-nb-words="49" data-nb-chars="272">Béďa přátelsky zadrmolí, jestli chci jít někam na&nbsp;snídani, já&nbsp;stejně přátelsky vrtím hlavou&nbsp;– táhne mě&nbsp;to&nbsp;domů a&nbsp;pokusím se&nbsp;spát. Podáme si&nbsp;ruku a&nbsp;on zamíří dolů do&nbsp;Nerudovky, na&nbsp;Jánský vršek a&nbsp;přes některý z&nbsp;mostů domů, nebo se&nbsp;ještě bude toulat po&nbsp;Petřínských zahradách.</span></p>
          <p class="chunk" data-nb-ref-number="529" data-nb-words="90" data-nb-chars="526"><span class="idea" data-nb-ref-number="529" id="idea529" data-nb-words="90" data-nb-chars="526">Nevím vlastně, kam má&nbsp;namířeno. Třeba se&nbsp;zastaví u&nbsp;některé ze&nbsp;svých mladých kuběn, svého času, před lety&nbsp;– vyprávěl&nbsp;– měl v&nbsp;jedné ulici tři holky, které o&nbsp;sobě nevěděly a&nbsp;které na&nbsp;přeskáčku postupně navštěvoval&nbsp;– tou ulicí, bylo to&nbsp;někde ve&nbsp;Vršovicích, se&nbsp;pohyboval krátkými přískoky jako za&nbsp;války při dobývání města. Pak přišel den, kdy ty&nbsp;dívky z&nbsp;jedné ulice naráz opustil. Samice ho&nbsp;v&nbsp;podstatě odjakživa zbožňují a&nbsp;jejich žárlivá kobylí chtivost ho&nbsp;naopak posiluje, aby je&nbsp;kočíroval na&nbsp;pevně utaženém udidle. Pevně! U&nbsp;huby!</span></p>
          <p class="chunk" data-nb-ref-number="530" data-nb-words="42" data-nb-chars="215"><span class="idea" data-nb-ref-number="530" id="idea530" data-nb-words="42" data-nb-chars="215">Když se&nbsp;mu&nbsp;ale stane to&nbsp;neštěstí, že&nbsp;se&nbsp;zamiluje, tak je&nbsp;to&nbsp;vážné, takřka smrtelné zranění, z&nbsp;něhož se&nbsp;léčí několik let, a&nbsp;ty jizvy, které je&nbsp;ochoten rozdírat do&nbsp;krve, ty&nbsp;jizvy ho&nbsp;budou svědit už&nbsp;pořád, až&nbsp;do&nbsp;konce.</span></p>
          <p class="chunk" data-nb-ref-number="531" data-nb-words="58" data-nb-chars="349"><span class="idea" data-nb-ref-number="531" id="idea531" data-nb-words="58" data-nb-chars="349">Když „žere hlínu“ a&nbsp;má zlomené srdce, říkal mi, chodí desítky kilometrů po&nbsp;krajině okolo Prahy. V&nbsp;jednu v&nbsp;noci se&nbsp;zvedne z&nbsp;postele, šílený bolestí a&nbsp;touhou, a&nbsp;jde pěšky, ve&nbsp;sněhu, na&nbsp;Karlštejn a&nbsp;zpět. Tahle sama před sebou bezmocná pohlavní opravdovost přitahuje samice jak sladký jed. Nikdy na&nbsp;něho nemohou zapomenout. Nikdy nic podobného nezažily.</span></p>
        </section>
        <section>
          <p class="chunk" data-nb-ref-number="532" data-nb-words="50" data-nb-chars="309"><span class="idea" data-nb-ref-number="532" id="idea532" data-nb-words="50" data-nb-chars="309">Právě otevřeli Hrad, vojáci buší podrážkami svých bot do&nbsp;žulové dlažby nádvoří. Stejně to&nbsp;ale vezmu oklikou. V&nbsp;horním rohu náměstí je&nbsp;ulička, která vede okolo kláštera kapucínů, svého času se&nbsp;zde říkalo U&nbsp;Šedých. Sbíhá se&nbsp;zde proluka od&nbsp;Loretánského náměstí a&nbsp;pokračuje uprostřed křivolakých zdí na&nbsp;Nový svět.</span></p>
          <p class="chunk" data-nb-ref-number="533" data-nb-words="130" data-nb-chars="833"><span class="idea" data-nb-ref-number="533" id="idea533" data-nb-words="130" data-nb-chars="833">Jdu podél cihlových hradeb, jejich červené maso prosvítá přes zelené koruny stromů. V&nbsp;parčíku je&nbsp;jen jedna starší paní s&nbsp;pejskem. Je&nbsp;to&nbsp;dýchavičný vážný jezevčík. Dlouze čichá k&nbsp;jednotlivým větvičkám, se&nbsp;zamhouřenýma očima zasněně hodnotí škály vůní a&nbsp;pachů, vypadá to, jako by&nbsp;četl noviny. Na&nbsp;místech, kde jsou generacemi psů vyleptána močí celá poselství, byliny a&nbsp;dávné epopeje, tam zlehka zvedne nožku a&nbsp;se samčí ležérností přidá svůj komentář… Nestál jsem tomu staršímu daklovi ani za&nbsp;pohled. Jen když už&nbsp;jsem vystupoval po&nbsp;schodech a&nbsp;vzdálil se, nízké a&nbsp;dlouhé zvíře se&nbsp;zastavilo pojednou uprostřed trávníku. Jezevec zaklonil hlavu a&nbsp;tak nějak „existenciálně“ neadresně&nbsp;– krátce, dušným hlasem zaštěkal. Znělo to&nbsp;jak chrčivá kukačka v&nbsp;prastarých hodinách. Jako by&nbsp;nějaký starý učitel na&nbsp;penzi zalamentoval nad současným světem.</span></p>
        </section>
        <section>
          <p class="chunk" data-nb-ref-number="534" data-nb-words="24" data-nb-chars="143"><span class="idea" data-nb-ref-number="534" id="idea534" data-nb-words="24" data-nb-chars="143">U&nbsp;střešovické vozovny čekám na&nbsp;tramvaj. Ranní ruch je&nbsp;již v&nbsp;plném proudu. Šňůry vozidel na&nbsp;křižovatce u&nbsp;Prašného mostu se&nbsp;posouvají po&nbsp;metrech.</span></p>
          <p class="chunk" data-nb-ref-number="535" data-nb-words="16" data-nb-chars="93"><span class="idea" data-nb-ref-number="535" id="idea535" data-nb-words="16" data-nb-chars="93">Přijíždí tram, v&nbsp;ještě poloprázdném voze beru místo k&nbsp;pootevřenému oknu a&nbsp;jsem rád, že&nbsp;sedím.</span></p>
          <p class="chunk" data-nb-ref-number="536" data-nb-words="31" data-nb-chars="221"><span class="idea" data-nb-ref-number="536" id="idea536" data-nb-words="31" data-nb-chars="221">Ruch těchto míst mi&nbsp;zabraňuje souvisle přemýšlet, tak mi&nbsp;mozek&nbsp;– nastavený celonočním hovorem a&nbsp;vzpomínáním&nbsp;– nabízí krátké intenzivní obrazy, v&nbsp;podstatě videoklipy, průniky do&nbsp;časů se&nbsp;zakonzervovaným hlasovým doprovodem…</span></p>
          <p class="chunk" data-nb-ref-number="537" data-nb-words="49" data-nb-chars="339"><span class="idea" data-nb-ref-number="537" id="idea537" data-nb-words="49" data-nb-chars="339">Béďa koncem osmdesátých let chodí do&nbsp;jazykových škol, německy se&nbsp;učil celé mládí, pak angličtina na&nbsp;jazykovce, chodil na&nbsp;jazykové kurzy do&nbsp;kulturního střediska francouzské ambasády. Chtěl vycestovat na&nbsp;Západ. Žádal o&nbsp;výjezdní doložku a&nbsp;pravidelně mu&nbsp;ji&nbsp;zamítali. Psal odvolání na&nbsp;prezidentskou kancelář: Prezident ČSSR doktor Gustáv Husák…</span></p>
          <p class="chunk" data-nb-ref-number="538" data-nb-words="75" data-nb-chars="461"><span class="idea" data-nb-ref-number="538" id="idea538" data-nb-words="75" data-nb-chars="461">V&nbsp;devadesátém roce se&nbsp;konečně otevřely hranice. Zažádal o&nbsp;vízum do&nbsp;USA, ale přišlo mu&nbsp;zamítnutí… od&nbsp;Američanů to&nbsp;nečekal. Pomohl mu&nbsp;jeden atašé z&nbsp;francouzského velvyslanectví, který ho&nbsp;znal z&nbsp;jazykových kurzů, zvedl telefon a&nbsp;informoval svůj protějšek na&nbsp;americkém zastoupení. Pozvali si&nbsp;pak Béďu mimo návštěvní hodiny, Francouzův americký kolega ho&nbsp;objal, potřásl rukou a&nbsp;do pasu mu&nbsp;dal razítko a&nbsp;speciální doložku. Na&nbsp;tyhle papíry mohl být v&nbsp;USA asi dva roky.</span></p>
          <p class="chunk" data-nb-ref-number="539" data-nb-words="72" data-nb-chars="455"><span class="idea" data-nb-ref-number="539" id="idea539" data-nb-words="72" data-nb-chars="455">V&nbsp;Americe pobýval víc jak rok, jezdil po&nbsp;svých přátelích, které znal z&nbsp;Prahy, žil v&nbsp;Bostonu, v&nbsp;Chicagu, pracoval jako zedník při opravách v&nbsp;čínské restauraci, ale nebylo to&nbsp;ono, pozvali ho&nbsp;na&nbsp;velikou rodinnou oslavu a&nbsp;pak musel jít… dělal na&nbsp;stavbách, rekonstrukce bytů. Jeden známý, potomek Vojtěcha Rakouse, mající plno kontaktů, pomohl mu&nbsp;k&nbsp;brigádě u&nbsp;jednoho odborníka na&nbsp;zvětšování platinových fotografií, pracoval tento starý chlap pro Ansela Adamse.</span></p>
          <p class="chunk" data-nb-ref-number="540" data-nb-words="133" data-nb-chars="836"><span class="idea" data-nb-ref-number="540" id="idea540" data-nb-words="133" data-nb-chars="836">Když mu&nbsp;pak nabízel brýlatý židovský přítel, vykružuje u&nbsp;toho piruety na&nbsp;kolečkových bruslích u&nbsp;nějakého žulového pomníku z&nbsp;americké historie, další kontakt a&nbsp;práci, byl to&nbsp;letitý emigrant, fotograf, který si&nbsp;udělal jméno reportážemi z&nbsp;válečných konfliktů, nakonec fotil hollywoodské hvězdy. Když pak při návštěvě ukazoval ty&nbsp;fotografie, mihl se&nbsp;Béďovi ve&nbsp;tváři pohrdavý, znechucený výraz a&nbsp;bylo všem jasné, že&nbsp;je&nbsp;konec návštěvy a&nbsp;další spolupráce. V&nbsp;autě vyčítal židáček Béďovi jeho studenou reakci. Ale ten měl o&nbsp;tom emigrantském zmetkovi své informace, nějak se&nbsp;tenhle človíček, asi ze&nbsp;začátku neměl co&nbsp;žrát, motal okolo francouzské cizinecké legie. Zřejmě se&nbsp;jim upsal a&nbsp;o&nbsp;tomhle temném období své „kariéry“ dodnes mlčí. A&nbsp;dobře dělá, protože jsou informace, že&nbsp;mu&nbsp;z&nbsp;těch časů zůstala na&nbsp;rukách krev. Žádné hrdinství. Špína a&nbsp;smrad.</span></p>
          <p class="chunk" data-nb-ref-number="541" data-nb-words="24" data-nb-chars="166"><span class="idea" data-nb-ref-number="541" id="idea541" data-nb-words="24" data-nb-chars="166">Potkal se&nbsp;Béďa při svých toulkách po&nbsp;Státech s&nbsp;různou sortou lidí&nbsp;– rodilí Američané, honorace, majitelé celých souostroví poblíž lokality, kterou vlastní Kennedyové.</span></p>
          <p class="chunk" data-nb-ref-number="542" data-nb-words="89" data-nb-chars="560"><span class="idea" data-nb-ref-number="542" id="idea542" data-nb-words="89" data-nb-chars="560">Edwarda znal z&nbsp;náhodného kontaktu v&nbsp;Praze, byl z&nbsp;bohaté rodiny mající původ v&nbsp;nějaké té&nbsp;lodi zavšivených náboženských fanatiků, osadníků ze&nbsp;sedmnáctého století. Teď zíral na&nbsp;divnou komunikaci, kterou mají jejich potomci mezi sebou. Zdvořilost, korektnost a&nbsp;najednou záchvat vzteku… Před lidmi na&nbsp;svatbě svého bratra mu&nbsp;sestra vyčítá, že&nbsp;si&nbsp;s&nbsp;ní málo hrál v&nbsp;dětství, že&nbsp;ji&nbsp;přehlížel, načež se&nbsp;tito dva třicetiletí sourozenci začnou rvát, doopravdy rvát a&nbsp;vřeštět na&nbsp;celé kolo, kopou a&nbsp;kousají se, pláčou a&nbsp;plivou okolo sebe uprostřed pozvaných svatebních hostí.</span></p>
          <p class="chunk" data-nb-ref-number="543" data-nb-words="149" data-nb-chars="908"><span class="idea" data-nb-ref-number="543" id="idea543" data-nb-words="149" data-nb-chars="908">U&nbsp;jedné osamělé Židovky v&nbsp;New Yorku rekonstruoval Béďa celý byt v&nbsp;domě, který té&nbsp;mladé-staré patřil. Byla to&nbsp;lesba a&nbsp;měla záchvaty těžké hysterie. Béďa brousil sádrokartony v&nbsp;kuchyni a&nbsp;z&nbsp;okna se&nbsp;díval, jak bláznivá, s&nbsp;potemnělým psychotickým ksichtem, rozhazuje velké dlažební kostky po&nbsp;dvoře svého činžáku. Dunění a&nbsp;vřískot se&nbsp;rozléhaly celým domem, který byl bez nájemníků, nikdo u&nbsp;té snědé krávy nevydržel. Hromada žulových kostek během týdnů, kdy tam Béďa pracoval, postupně putovala po&nbsp;dvoře sem a&nbsp;tam… Když byla práce skončena a&nbsp;židule měla zaplatit, začala hledat chyby, a&nbsp;když je&nbsp;nenašla, stejně nechtěla dát předem dohodnutou částku. Teprve když ji&nbsp;Béďa zahnal do&nbsp;kouta&nbsp;– nad hlavu zdviženou židlí, a&nbsp;tu židli posléze roztříštil o&nbsp;podlahu&nbsp;– tak to&nbsp;byla řeč, které rozuměla. Zaplatila mu&nbsp;s&nbsp;pojednou laskavým úsměvem všechno a&nbsp;ještě něco přidala. Když odcházel, ozývalo se&nbsp;ze&nbsp;dvora dobře známé dunění.</span></p>
        </section>
        <section>
          <p class="chunk" data-nb-ref-number="544" data-nb-words="99" data-nb-chars="669"><span class="idea" data-nb-ref-number="544" id="idea544" data-nb-words="99" data-nb-chars="669">Židovský kamarád mu&nbsp;pak dohodil kontakt na&nbsp;starého Hebrejce s&nbsp;českými kořeny, Amschela Rosenbacha. Jeho otec měl v&nbsp;Praze filmovou společnost, před Hitlerem utekl včas s&nbsp;celou rodinou do&nbsp;Ameriky. Mladý Rosenbach pracoval v&nbsp;různých státních službách. V&nbsp;padesátých letech budoval pro CIA v&nbsp;Alpách podzemní kryty a&nbsp;pro Pentagon stavěl úložiště atomových hlavic. Čekala se&nbsp;třetí světová válka, a&nbsp;tak i&nbsp;bývalí nacističtí inženýři a&nbsp;generálové byli potřeba k&nbsp;rozšíření a&nbsp;zdokonalení podzemních staveb z&nbsp;doby rajchu. V&nbsp;podstatě za&nbsp;odměnu byl zasloužilý pracovník Amschel přesunut do&nbsp;Hollywoodu, u&nbsp;studia Metro-Goldwyn-Mayer udělal rychlou kariéru, nakonec získal post ředitele.</span></p>
          <p class="chunk" data-nb-ref-number="545" data-nb-words="35" data-nb-chars="245"><span class="idea" data-nb-ref-number="545" id="idea545" data-nb-words="35" data-nb-chars="245">„Ach ta&nbsp;svině Barbra Streisandová! Lakomá kurva!“ vzpomínal jako stařec, který je&nbsp;nad věcí. Nicméně, vyprávěl Béďa, Rosenbach posléze na&nbsp;stará kolena přijel do&nbsp;Čech a&nbsp;za královské peníze byl poradcem privatizátorovi Barrandova, mladému Ghoulovi.</span></p>
          <p class="chunk" data-nb-ref-number="546" data-nb-words="40" data-nb-chars="258"><span class="idea" data-nb-ref-number="546" id="idea546" data-nb-words="40" data-nb-chars="258">Starý Chazar chodil po&nbsp;filmových studiích a&nbsp;loudil na&nbsp;vedoucích jednotlivých zahraničních produkcí, že&nbsp;se&nbsp;za&nbsp;ně&nbsp;přimluví, jen když z&nbsp;dolarových rozpočtů, určených na&nbsp;realizaci filmu, ukrojí malý kousek a&nbsp;postaví mu&nbsp;chatičku, nebo spíš vilu někde na&nbsp;Berounce.</span></p>
          <p class="chunk" data-nb-ref-number="547" data-nb-words="86" data-nb-chars="521"><span class="idea" data-nb-ref-number="547" id="idea547" data-nb-words="86" data-nb-chars="521">Byl to&nbsp;starej protřelej pes. A&nbsp;Béďa, jak ho&nbsp;potkal někde na&nbsp;recepci v&nbsp;Praze, zahlédl jeho černé šimpanzí oči a&nbsp;věděl, že&nbsp;mu&nbsp;starej Amschel nikdy neodpustí tu&nbsp;hodinku pravdy v&nbsp;Americe, kdy potom co&nbsp;je&nbsp;seznámil mladej Rakous, padli si&nbsp;do&nbsp;noty stařec s&nbsp;mladým Béďou a&nbsp;hovoříce pro Hebrejce exotickou češtinou jeho mládí, otevřel mu&nbsp;zkušený světák své staré, zamčené srdce. Jistě zde působil paradox, že&nbsp;člověku, kterého neznáme a&nbsp;jehož pravděpodobně už&nbsp;nikdy neuvidíme, povíme věci, které bychom svým přátelům nikdy neřekli.</span></p>
          <p class="chunk" data-nb-ref-number="548" data-nb-words="47" data-nb-chars="257"><span class="idea" data-nb-ref-number="548" id="idea548" data-nb-words="47" data-nb-chars="257">A&nbsp;tak jednoho dne vzali pár kartonů piva a&nbsp;whisky&nbsp;– a&nbsp;odjeli terénním vozem do&nbsp;pouště Nového Mexika. Tam, na&nbsp;dně nějaké rokle s&nbsp;tichým, šepotavým potůčkem, se&nbsp;utábořili a&nbsp;u&nbsp;ohýnku se&nbsp;starý Žid rozpovídal o&nbsp;svém životě. Bylo to&nbsp;dlouhé povídání… na&nbsp;celou noc.</span></p>
        </section>
        <section>
          <p class="chunk" data-nb-ref-number="549" data-nb-words="32" data-nb-chars="191"><span class="idea" data-nb-ref-number="549" id="idea549" data-nb-words="32" data-nb-chars="191">Když se&nbsp;tenkrát v&nbsp;roce ’91 vrátil Béďa z&nbsp;Ameriky, přivezl si&nbsp;tehdy album se&nbsp;strašlivými fotkami od&nbsp;Diany Arbusové. A&nbsp;po pár měsících přijela za&nbsp;ním krásná, nakrátko ostříhaná židovečka Karla.</span></p>
          <p class="chunk" data-nb-ref-number="550" data-nb-words="47" data-nb-chars="262"><span class="idea" data-nb-ref-number="550" id="idea550" data-nb-words="47" data-nb-chars="262">Potkal jsem je&nbsp;jednou v&nbsp;podvečer na&nbsp;Letenské pláni a&nbsp;hned jsem se&nbsp;zahleděl do&nbsp;toho čistého, vážného obličejíku. A&nbsp;bylo na&nbsp;ní&nbsp;poznat, že&nbsp;je&nbsp;zamilovaná do&nbsp;Bédi a&nbsp;že to&nbsp;je&nbsp;smutná láska. Její ortodoxní pejzatý otec jí&nbsp;zakázal jakékoliv kontakty s&nbsp;člověkem jiné krve.</span></p>
          <p class="chunk" data-nb-ref-number="551" data-nb-words="77" data-nb-chars="528"><span class="idea" data-nb-ref-number="551" id="idea551" data-nb-words="77" data-nb-chars="528">A&nbsp;tak nakonec po&nbsp;ní&nbsp;zbyla velká kniha fotografických reprodukcí, byli tam staří, před sto lety na&nbsp;skleněnou fotografickou desku zachycení chasidé. Vesnické trhy a&nbsp;náměstí někde v&nbsp;Haliči a&nbsp;na Bukovině. Skupinky veselých mladíků&nbsp;– studentů talmudu. Mladí muži s&nbsp;kožešinou lemovanými širokými klobouky. Takoví fousatí Matuškové s&nbsp;černýma očima hází bělostný úsměv po&nbsp;děvčatech. Oprýskaná synagoga, rozložitá jako vesnická chalupa. U&nbsp;svíčky čte stařec tajnou svatou knihu. Byl na&nbsp;těch zažloutlých fotografiích ztracený, dávný život.</span></p>
        </section>
        <section>
          <p class="chunk" data-nb-ref-number="552" data-nb-words="136" data-nb-chars="932"><span class="idea" data-nb-ref-number="552" id="idea552" data-nb-words="136" data-nb-chars="932">Pár let nato odjel Béďa, který se&nbsp;tehdy pokoušel živit jako fotograf, zničehonic zpátky na&nbsp;Ukrajinu. Ve&nbsp;Lvově se&nbsp;chystal příjezd patriarchy Ukrajinské řeckokatolické církve, která je&nbsp;na&nbsp;rozdíl od&nbsp;Moskevského patriarchátu podřízena Vatikánu. Béďa tam dělal fotografickou reportáž z&nbsp;návštěvy církevního hodnostáře. Jenom mi&nbsp;bylo divné, když mi&nbsp;posléze ukazoval nazvětšovanou sérii stovky fotek, že&nbsp;šedovlasý drobný patriarcha je&nbsp;jen na&nbsp;pár fotografiích. V&nbsp;naprosté většině šlo o&nbsp;snímky davu lidí, kteří se&nbsp;shromáždili okolo. Fotografie tváří, skupinek a&nbsp;nejbližších osob okolo hodnostáře… Zvláštní. Ničím nezajímavé fotografie, když hledáš uměleckou hodnotu těch snímků. Pokud tě&nbsp;ovšem zajímají konkrétní lidé, potom to&nbsp;jsou velmi dobré, dokumentárním způsobem technicky čisté a&nbsp;ostré fotky. Zbývá ztotožnit osoby, které se&nbsp;vyskytují v&nbsp;nebližší blízkosti patriarchy, a&nbsp;pak též ty, kteří se&nbsp;s&nbsp;fotoaparátem v&nbsp;ruce zajímají o&nbsp;tu událost…</span></p>
        </section>
        <section>
          <p class="chunk" data-nb-ref-number="553" data-nb-words="36" data-nb-chars="253"><span class="idea" data-nb-ref-number="553" id="idea553" data-nb-words="36" data-nb-chars="253">Slunce svítí skrz celou tramvaj. Obdélníky jasného světla, stíny sloupků oken a&nbsp;siluety tramvajových dveří putují po&nbsp;tvářích ranních cestujících. Přivírám oči před oslňující září a&nbsp;jen podle kodrcání výhybek odhaduju&nbsp;– Prašný most, Hradčanská, Špejchar.</span></p>
          <p class="chunk" data-nb-ref-number="554" data-nb-words="53" data-nb-chars="374"><span class="idea" data-nb-ref-number="554" id="idea554" data-nb-words="53" data-nb-chars="374">Jedeme přes Letenskou pláň. Obrovská jáma od&nbsp;stavby tunelů je&nbsp;zaplněná betonovými stropy. Již léta v&nbsp;místech tramvajové smyčky vídávám za&nbsp;šera zlatavou kopuli nové Národní knihovny. Stavba se&nbsp;nakonec nerealizovala, korupčníkům uvnitř státního aparátu došlo, že&nbsp;vítěz mezinárodní soutěže, český architekt žijící v&nbsp;Anglii, má&nbsp;právo vypsat výběrové řízení na&nbsp;dodavatele stavby.</span></p>
          <p class="chunk" data-nb-ref-number="555" data-nb-words="67" data-nb-chars="460"><span class="idea" data-nb-ref-number="555" id="idea555" data-nb-words="67" data-nb-chars="460">Po&nbsp;počátečním nadšeném souhlasu magistrátních a&nbsp;minister­ských úředníků a&nbsp;„slaboproudých“ historiků architektury vyšlo najevo, že&nbsp;by&nbsp;si&nbsp;– na&nbsp;stavbě za&nbsp;„bratru“ dobré dvě miliardy korun&nbsp;– nepřišli na&nbsp;svá procenta. Při zadávání státních zakázek jdou „korupční“ peníze do&nbsp;desítek procent z&nbsp;ceny projektu. Pokud je&nbsp;„politická vůle“ k&nbsp;navyšování nákladů, tak se&nbsp;při stavbě takového rozsahu jedná o&nbsp;stovky milionů, ztracených v&nbsp;„potravním řetězci“ státní byrokracie.</span></p>
          <p class="chunk" data-nb-ref-number="556" data-nb-words="37" data-nb-chars="240"><span class="idea" data-nb-ref-number="556" id="idea556" data-nb-words="37" data-nb-chars="240">Nakonec tedy celá chamtivá smečka po&nbsp;zjištění, že&nbsp;by&nbsp;nemohla ovlivnit tok peněz a&nbsp;zakázku by&nbsp;navíc očividně dostala nějaká zahraniční firma, takřka všichni „jako jeden muž“ obrátili a&nbsp;začali dělat všechno možné, aby se&nbsp;projekt nerealizoval.</span></p>
          <p class="chunk" data-nb-ref-number="557" data-nb-words="72" data-nb-chars="468"><span class="idea" data-nb-ref-number="557" id="idea557" data-nb-words="72" data-nb-chars="468">Tehdy se&nbsp;naplno ukázalo rozdělení veřejnosti tohoto státu a&nbsp;také dosud nevědomý člověk uviděl tu&nbsp;lidskou špínu svých politických „zástupců“ v&nbsp;přímém televizním přenosu… Alespoň nikdo nebude trpět vůči těmto „představitelům státu“ falešnou loajalitou. Doufám, že&nbsp;brzo budu moci přispět k&nbsp;jejich pádu. A&nbsp;podíváme se&nbsp;pak do&nbsp;jejich nízkých zoufalých očí&nbsp;– a&nbsp;pošleme je&nbsp;„mimo hru“. Doba kamenná dávno skončila a&nbsp;oni jsou poslední její zbytky, které ještě nepozřela evoluce.</span></p>
          <p class="chunk" data-nb-ref-number="558" data-nb-words="92" data-nb-chars="656"><span class="idea" data-nb-ref-number="558" id="idea558" data-nb-words="92" data-nb-chars="656">Za&nbsp;šera zde vídávám zlatavou chobotnici z&nbsp;lesklého kovu, s&nbsp;rozsvícenými rubínovými okny, jež vystupuje svojí futuristickou hlavou nad koruny stromů uprostřed Letenských sadů. Lidé uvnitř procházejí prostornými sály, všude jsou regály knih. V&nbsp;čítárnách dech klimatizace lehce pohybuje listy tenkého starodávného papíru. Vůně kávy se&nbsp;rozprostírá v&nbsp;rušném přízemním koridoru, volně procházející lidé usedají v&nbsp;kavárnách a&nbsp;bistrech, obchody s&nbsp;knihami a&nbsp;s&nbsp;uměleckými artefakty svítí žlutavou září svých výkladů a&nbsp;tropické skleníkové stromy rozprostírají své podivné cizokrajné koruny nad křesílky a&nbsp;lavicemi k&nbsp;odpočinku unavených milenců a&nbsp;samotářů našeho věku.</span></p>
          <p class="chunk" data-nb-ref-number="559" data-nb-words="24" data-nb-chars="179"><span class="idea" data-nb-ref-number="559" id="idea559" data-nb-words="24" data-nb-chars="179">A&nbsp;někde uvnitř, v&nbsp;hlubinách budovy, automatický robotický systém neúnavně, s&nbsp;tichým bzukotem hydraulických paží dodává do&nbsp;vyšších pater knihy z&nbsp;gigantického podzemního depozitáře.</span></p>
          <p class="chunk" data-nb-ref-number="560" data-nb-words="38" data-nb-chars="250"><span class="idea" data-nb-ref-number="560" id="idea560" data-nb-words="38" data-nb-chars="250">V&nbsp;myšlenkách jdu setmělými alejemi Letenských sadů a&nbsp;dívám se, jak do&nbsp;tmy svítí polarizované světlo kulatých oken toho etického organismu, té&nbsp;biologické architektury. A&nbsp;vím, že&nbsp;pokud se&nbsp;tak stane doopravdy, tak jsme skutečně vstoupili do&nbsp;budoucnosti.</span></p>
        </section>
        <section>
          <p class="chunk" data-nb-ref-number="561" data-nb-words="50" data-nb-chars="368"><span class="idea" data-nb-ref-number="561" id="idea561" data-nb-words="50" data-nb-chars="368">Otvírám naplno oči a&nbsp;míjeje kachlíkovou budovu ministerstva vnitra, přemýšlím nad podivným „mlčením opozičních stran“. Korupční vrstva vysokých státních úředníků je&nbsp;rozprostřena napříč politickým spektrem, smutně si&nbsp;odpovídám a&nbsp;cítím, že&nbsp;tuhle dnešní bezmoc smyje až&nbsp;nějaká v&nbsp;blízké budoucnosti, dnes se&nbsp;tvořící, ale ještě nezrozená, veliká strukturální změna systému.</span></p>
          <p class="chunk" data-nb-ref-number="562" data-nb-words="118" data-nb-chars="858"><span class="idea" data-nb-ref-number="562" id="idea562" data-nb-words="118" data-nb-chars="858">Vybaví se&nbsp;mi&nbsp;v&nbsp;této smutné souvislosti situace, kterou mi&nbsp;před léty vyprávěl Béďa. Pracoval tehdy jako fotograf pro Obchodní komoru. Její reprezentační budova na&nbsp;Malostranském náměstí, její křišťálové lustry v&nbsp;sálech viděly veškerou plejádu popřevratových politiků. Jejich protějšky ze&nbsp;zahraničí zastupovaly mohutný kapitál a&nbsp;letitá protřelost z&nbsp;byznysu nacházela přirozeného partnera v&nbsp;ochotě „nechat se&nbsp;koupit“ od&nbsp;státních úředníků. Těch pár skutečných kapitánů našeho průmyslu nemělo moc do&nbsp;toho co&nbsp;mluvit. A&nbsp;jejich čiperní náměstci, povětšinou pod falešnou identitou vystupující spolupracovníci I. správy ministerstva vnitra, pracovali jak včelky na&nbsp;integraci naší ekonomiky do&nbsp;evropských struktur. (V&nbsp;zásadě šlo o&nbsp;rozprodej, likvidaci a&nbsp;dezintegraci&nbsp;– uměle vyvolaná závislost, „srůst“ se&nbsp;zahraničním, Sověty léta ukládaným kapitálem v&nbsp;krycích firmách.)</span></p>
          <p class="chunk" data-nb-ref-number="563" data-nb-words="28" data-nb-chars="188"><span class="idea" data-nb-ref-number="563" id="idea563" data-nb-words="28" data-nb-chars="188">Byla to&nbsp;obyčejná sobecká chamtivost? Vždyť tito lidé jsou vybráni a&nbsp;cvičeni, aby měli vybudován pevný hodnotový systém. Nebo to&nbsp;jsou agenturní „filcky“ na&nbsp;jedno použití, odpadový materiál?</span></p>
          <p class="chunk" data-nb-ref-number="564" data-nb-words="14" data-nb-chars="95"><span class="idea" data-nb-ref-number="564" id="idea564" data-nb-words="14" data-nb-chars="95">Byl to&nbsp;náhodný souhrn příležitostí a&nbsp;chtění celé jedné generace „svazáků“ a&nbsp;mladých „soudruhů“?</span></p>
          <p class="chunk" data-nb-ref-number="565" data-nb-words="47" data-nb-chars="309"><span class="idea" data-nb-ref-number="565" id="idea565" data-nb-words="47" data-nb-chars="309">Dnes jsem přesvědčen, že&nbsp;tenhle „divoký úprk na&nbsp;Západ“ byl ošetřen železnou vůlí hlavních hráčů. A&nbsp;spolu s&nbsp;objemem peněz narůstal čtverec subordinace a&nbsp;strachu, instinktivního smrtelného strachu ze&nbsp;selhání. Samozřejmě že&nbsp;výměnou za&nbsp;poslušnost jsou přiměřené výhody. Je&nbsp;to&nbsp;marná sláva&nbsp;– svazek na&nbsp;„celý život“.</span></p>
          <p class="chunk" data-nb-ref-number="566" data-nb-words="31" data-nb-chars="216"><span class="idea" data-nb-ref-number="566" id="idea566" data-nb-words="31" data-nb-chars="216">Tehdy Béďa procházel při recepcích tlumeně hučícími sály. Po&nbsp;přednáškách a&nbsp;prezentacích se&nbsp;začalo nosit na&nbsp;švédské stoly občerstvení… To&nbsp;byla nakonec hlavní okolnost, proč byly ty&nbsp;firemní prezentace tak navštěvované.</span></p>
          <p class="chunk" data-nb-ref-number="567" data-nb-words="151" data-nb-chars="1009"><span class="idea" data-nb-ref-number="567" id="idea567" data-nb-words="151" data-nb-chars="1009">Béďa pilně fotil ministry a&nbsp;ředitele, bankéře a&nbsp;mezinárodní podvodníky. V&nbsp;obleku postával za&nbsp;plentou a&nbsp;spolu s&nbsp;číšníky komentoval mumraj v&nbsp;sálech. Personál měl zásadu dosyta se&nbsp;najíst z&nbsp;vybraných lahůdek před recepcí, aby pak nemusel polykat sliny při pohledu na&nbsp;cpoucí se&nbsp;hosty… Béďa vyrážel zpoza závěsů a&nbsp;lovil objektivem záběry. Ty&nbsp;„pěkné“ pak odevzdával nazvětšované a&nbsp;„reprezentačně“ adjustované do&nbsp;drahých alb pro zástupce ředitele komory a&nbsp;jeho obchodní partnery, kteří platili ty&nbsp;rauty a&nbsp;žranice. Náměstek ředitele, jenž měl pěkné peníze z&nbsp;vyfakturovaných, ale neprostřených studených mís a&nbsp;nářezů (v&nbsp;dvousettisícových částkách za&nbsp;akci v&nbsp;tehdejší, pořád ještě „husákovské“ měně se&nbsp;něco dokázalo ztratit), které obratem rovnou z&nbsp;lednic nechal překládat do&nbsp;automobilů svých známých vrchních z&nbsp;okolních malostranských vináren&nbsp;– ten ředitelský tichošlápek mu&nbsp;kultivovaným hlasem při předávání snímků nabízel: „Právě piji čaj, přidáte se?“ nebo: „Budu mít polévku a&nbsp;chléb, mohu vás pozvat ke&nbsp;svému obědu?“</span></p>
          <p class="chunk" data-nb-ref-number="568" data-nb-words="91" data-nb-chars="691"><span class="idea" data-nb-ref-number="568" id="idea568" data-nb-words="91" data-nb-chars="691">Nepovedené, „špatné“ snímky pak Béďa pečlivě ukládal do&nbsp;svého archivu. Byli tam vyfoceni ministři s&nbsp;pocintanou kravatou, různé nechtěné škleby a&nbsp;tučné podbradky uskřípnuté v&nbsp;bílých límečcích, žmolky žrádla v&nbsp;koutcích úst a&nbsp;příliš obnažené, příliš dokumentární „holé záběry“ prozrazující chtivou lačnost anebo blbeckou nadutost, mazanou „skromnou“ protřelost naslouchajících, kteří s&nbsp;krysíma očičkama tahají rozumy z&nbsp;důležitého úřednického tlučhuby… Též tam byly celkem pochopitelné, bleskem a&nbsp;objektivem ostře vykreslené kančí choutky rýsující se&nbsp;ve&nbsp;tvářích nažraných mladých pobočníků a&nbsp;„rozvichřené“, v&nbsp;hedvábných šatech vykreslené obliny hýždí rujných, přiopilých sekretářek a&nbsp;asistentek.</span></p>
          <p class="chunk" data-nb-ref-number="569" data-nb-words="86" data-nb-chars="605"><span class="idea" data-nb-ref-number="569" id="idea569" data-nb-words="86" data-nb-chars="605">Uprostřed ruměných, krví nalitých krocaních volat, chlupatých uší a&nbsp;žilnatých skrání šedesátiletých gerontů s&nbsp;drahými hodinkami na&nbsp;zápěstích… mezi těmi vykrmenými, ramenatými těly alfa samců v&nbsp;drahých, ale nepadnoucích oblecích se&nbsp;občas mihne útlá, opálená postava kultivovaného homosexuála. Ve&nbsp;večerním obleku ušitém „na míru“&nbsp;– od&nbsp;minuty by&nbsp;mohl „hedvábný človíček“ zaťukat taktovčičkou v&nbsp;nějakém chlapeckém pěveckém sboru, jasné, mutací ještě nezkreslené hlásky by&nbsp;zapěly pod klenbou a&nbsp;oko maminek prepubertálních hochů by&nbsp;zvlhlo dojetím&nbsp;– že&nbsp;jsou jejich synkové tak dobře vedeni tím „hezkým člověkem“.</span></p>
          <p class="chunk" data-nb-ref-number="570" data-nb-words="141" data-nb-chars="883"><span class="idea" data-nb-ref-number="570" id="idea570" data-nb-words="141" data-nb-chars="883">Většinou tito osamělí „Levantinci“ s&nbsp;útlým zápěstím byli na&nbsp;lovu. Hladovýma, hmyzíma očima hledali svou příští oběť. Většinou to&nbsp;byl zatím nic netušící, dobře rostlý mladík s&nbsp;bezelstnou tváří, s&nbsp;ještě dětskými lícemi zarudlými od&nbsp;prvotního zážitku velké recepce. Vrásčitá, ale v&nbsp;kosmetickém salonu opečovávaná barakuda&nbsp;– „mužská teta“ zatím ze&nbsp;zákrytu pozoruje atletické telátko, jen tak okolo něj krouží a&nbsp;odhaduje, na&nbsp;co&nbsp;ho&nbsp;uloví. Samozřejmě dobře ví, že&nbsp;ten exemplář Apollona v&nbsp;šatech, které mu&nbsp;koupila máma za&nbsp;jeho první plat, tenhle podreferentík z&nbsp;nějakého oddělení ministerstva, který se&nbsp;sem přišel hlavně pořádně najíst&nbsp;– tenhle půjde ulovit na&nbsp;ambice. Na&nbsp;příslib kariéry. Bude muset zprvu zlehounka, nenásilně, ale jak se&nbsp;jednou zachytí za&nbsp;návnadu, jak zatahá za&nbsp;háček&nbsp;– „samcoložník“ škubne a&nbsp;už bude mít mladého tam, kde ho&nbsp;chtěl mít. Ještě dneska se&nbsp;mu&nbsp;dostane do&nbsp;kalhot.</span></p>
          <p class="chunk" data-nb-ref-number="571" data-nb-words="37" data-nb-chars="207"><span class="idea" data-nb-ref-number="571" id="idea571" data-nb-words="37" data-nb-chars="207">„Božíčku, a&nbsp;kdyby se&nbsp;potom ukázalo, že&nbsp;půjde přebourat, že&nbsp;je&nbsp;podobojííí! Néééé&nbsp;– to&nbsp;by&nbsp;byl ale zásah do&nbsp;hnědého!“ A&nbsp;ona, vrásčitá herečka v&nbsp;mužském těle, by&nbsp;se&nbsp;mohla nakonec ještě na&nbsp;stará kolena zamilovat!</span></p>
          <p class="chunk" data-nb-ref-number="572" data-nb-words="72" data-nb-chars="364"><span class="idea" data-nb-ref-number="572" id="idea572" data-nb-words="72" data-nb-chars="364">Kikina se&nbsp;už&nbsp;vidí, jak si&nbsp;v&nbsp;krejčovském salonu nechává brát míru na&nbsp;nové šaty, na&nbsp;celou kolekci obleků! Ať&nbsp;to&nbsp;stojí, co&nbsp;to&nbsp;stojí&nbsp;– pojedou spolu do&nbsp;New Yorku na&nbsp;představení Carmen v&nbsp;Metropolitní opeře. Budou sedět, on&nbsp;a&nbsp;„jeho kluk“, v&nbsp;lóži vedle sebe, úplně to&nbsp;už&nbsp;teď vidí&nbsp;– a&nbsp;on bude „dojatá“ a&nbsp;kluk mu&nbsp;zlíbá slzičky z&nbsp;očí… Bel canto! Tma přede mnou, tma za&nbsp;mnou!</span></p>
          <p class="chunk" data-nb-ref-number="573" data-nb-words="58" data-nb-chars="357"><span class="idea" data-nb-ref-number="573" id="idea573" data-nb-words="58" data-nb-chars="357">Zamžené ještěří oči staré buzny se&nbsp;zjasnily a&nbsp;probraly z&nbsp;vidin věcí budoucích. Kloaka se&nbsp;mu&nbsp;sevřela napětím. Rychle si&nbsp;přelízl úzké fialové rty (měl tak malou hlavičku a&nbsp;tak dlouhý jazyk, že&nbsp;jak gekon dokázal málem oblízat své zornice, přičísnout si&nbsp;chuťovými pohárky své obočí), upravil si&nbsp;krajkové manžety a&nbsp;s&nbsp;pevným, odhodlaným ksichtem vyrazil do&nbsp;útoku.</span></p>
        </section>
        <section>
          <p class="chunk" data-nb-ref-number="574" data-nb-words="37" data-nb-chars="229"><span class="idea" data-nb-ref-number="574" id="idea574" data-nb-words="37" data-nb-chars="229">Béďa mi&nbsp;v&nbsp;těch letech, kdy chodil s&nbsp;objektivem, v&nbsp;saku a&nbsp;s&nbsp;kravatou, ukázal pár fotografií. Byl na&nbsp;nich zachycen druhý prezident. Tehdy čerstvě zastával funkci ministra financí. Kníratý elegán právě polyká, pije ze&nbsp;sklenice pivo.</span></p>
          <p class="chunk" data-nb-ref-number="575" data-nb-words="125" data-nb-chars="883"><span class="idea" data-nb-ref-number="575" id="idea575" data-nb-words="125" data-nb-chars="883">Na&nbsp;druhé podobence odkládá sklenici od&nbsp;úst a&nbsp;má ve&nbsp;tváři umečený, rozmytý, plačtivý úsměv. Jako by&nbsp;se&nbsp;malý školák omlouval nějaké hodné, ale přísné mamince. Letitý pocit viny a&nbsp;obava, aby maminka nebyla smutná, to&nbsp;„klukovské strachování“ mu&nbsp;vyryli do&nbsp;nervových drah skrytých pod fešáckou, hereckou tváří, vtiskli mu&nbsp;grimasu věčného provinilce… Tento padesátiletý primus všech školních tříd, jimiž v&nbsp;životě prošel, uchovával nekonečný libidózní strach před tím tyranosaurem, před stařenou Godzillou. Ukrýval tu&nbsp;hrůzu pod brilantním intelektem třídního šprta, byl to&nbsp;vítěz všech vědomostních soutěží, jenže skrze bludnou, nemocnou strukturu uvnitř svého softwaru nikdy doopravdy nedospěl. Jeho nafoukanost byla vnějším, „vyčnívajícím“ obrysem skryté hluboké nejistoty. Znal odpovědi na&nbsp;všechny křížovky světa, ale sám sebe se&nbsp;zeptat nedovedl. Otázky tady přece vždycky klade „maminka“.</span></p>
          <p class="chunk" data-nb-ref-number="576" data-nb-words="38" data-nb-chars="216"><span class="idea" data-nb-ref-number="576" id="idea576" data-nb-words="38" data-nb-chars="216">Ta&nbsp;arogance v&nbsp;jeho chování, ta&nbsp;umanutá potřeba mít poslední slovo v&nbsp;diskusi, „mít vždycky pravdu“&nbsp;– to&nbsp;je&nbsp;maminka, která mu&nbsp;kdysi dávno ukradla mužské sebevědomí, „samou láskou ho&nbsp;snědla“&nbsp;– a&nbsp;na oplátku on&nbsp;sežral ji.</span></p>
          <p class="chunk" data-nb-ref-number="577" data-nb-words="26" data-nb-chars="146"><span class="idea" data-nb-ref-number="577" id="idea577" data-nb-words="26" data-nb-chars="146">Měli se&nbsp;rádi&nbsp;– matka a&nbsp;syn. Dodnes ji&nbsp;několikrát týdně navštěvuje na&nbsp;hřbitově. V&nbsp;podstatě chodí sám sobě na&nbsp;hrob, k&nbsp;pohřbeným možnostem a&nbsp;nadějím.</span></p>
          <p class="chunk" data-nb-ref-number="578" data-nb-words="128" data-nb-chars="748"><span class="idea" data-nb-ref-number="578" id="idea578" data-nb-words="128" data-nb-chars="748">Béďa mi&nbsp;tehdy vyprávěl, že&nbsp;si&nbsp;ministra vyfotil, a&nbsp;když zahlédl jeho mazlavý, provinilý úsměv a&nbsp;cosi&nbsp;– jakési teplo v&nbsp;jeho podivně bezmocném pohledu, přistoupil k&nbsp;němu, pohlédl mu&nbsp;zostra do&nbsp;očí (dobře věda, že&nbsp;se&nbsp;kníráčovi líbí, stejné signály v&nbsp;odstínu řeči a&nbsp;pohledech znal od&nbsp;třicetiletých, osamělých žen) a&nbsp;zhurta se&nbsp;zeptal: „Pijete pivo?“ Ministr se&nbsp;jako had začal vytáčet a&nbsp;vlnit v&nbsp;bocích, brýle se&nbsp;blýskaly v&nbsp;záři lustrů a&nbsp;mečivým, provinilým hlasem (tónem, který říkal, že&nbsp;ví&nbsp;– provedl něco zlého, a&nbsp;zasluhuje potrestání, a&nbsp;zasluhuje přísnost a&nbsp;chce ji, a&nbsp;teď už&nbsp;dokonce o&nbsp;ni žadoní&nbsp;– a&nbsp;chce přijmout trest z&nbsp;rukou krásného mladého chlapce), úplně jako přihřátý mrouskající kocour počal mňoukat a&nbsp;žalovat na&nbsp;sebe: „Když já&nbsp;mám rád plzeéééň…“</span></p>
          <p class="chunk" data-nb-ref-number="579" data-nb-words="13" data-nb-chars="98"><span class="idea" data-nb-ref-number="579" id="idea579" data-nb-words="13" data-nb-chars="98">Série fotografických snímků kolovala stolní společností a&nbsp;všichni jsme se&nbsp;tenkrát hlasitě zasmáli.</span></p>
          <p class="chunk" data-nb-ref-number="580" data-nb-words="29" data-nb-chars="183"><span class="idea" data-nb-ref-number="580" id="idea580" data-nb-words="29" data-nb-chars="183">Béďa tehdy to&nbsp;setkání okomentoval: „Je to&nbsp;buzerant.“ Kdosi tehdy chtěl něco říct na&nbsp;obranu kníratého ministra. Béďa se&nbsp;naklonil, pohlédl dotyčnému do&nbsp;očí a&nbsp;opakoval: „Je to&nbsp;buzerant.“</span></p>
        </section>
        <section>
          <p class="chunk" data-nb-ref-number="581" data-nb-words="28" data-nb-chars="163"><span class="idea" data-nb-ref-number="581" id="idea581" data-nb-words="28" data-nb-chars="163">Pižďuch a&nbsp;Vykuřpytel&nbsp;– dva po&nbsp;sobě jdoucí reprezentanti naší doby. Jaké to&nbsp;je&nbsp;v&nbsp;sousedních státech? Ten zvěřinec politiků má&nbsp;též takový obludný, směšný ráz a&nbsp;šmak?</span></p>
          <p class="chunk" data-nb-ref-number="582" data-nb-words="25" data-nb-chars="176"><span class="idea" data-nb-ref-number="582" id="idea582" data-nb-words="25" data-nb-chars="176">Vždy když bylo před volbami, pracovní tým kníratého fešáka vymýšlel různé průhledné kauzy, kdy byl fotoreportéry „přistižen“ při záletech s&nbsp;pohlednými dívkami, s&nbsp;letuškami atd.</span></p>
          <p class="chunk" data-nb-ref-number="583" data-nb-words="26" data-nb-chars="154"><span class="idea" data-nb-ref-number="583" id="idea583" data-nb-words="26" data-nb-chars="154">Poblil bych se&nbsp;nad tou fušersky odvedenou prací. Dva studené ksichty si&nbsp;podávají ruce se&nbsp;stejným výrazem&nbsp;– jako prodejce a&nbsp;kupující z&nbsp;reklamy na&nbsp;vysavače.</span></p>
          <p class="chunk" data-nb-ref-number="584" data-nb-words="47" data-nb-chars="305"><span class="idea" data-nb-ref-number="584" id="idea584" data-nb-words="47" data-nb-chars="305">Touhle neodborně provedenou mediální lží se&nbsp;odborníci na&nbsp;reklamu pokoušeli „zahladit“ příliš zjevné tíhnutí svého kníratého zákazníka k&nbsp;mladým mužům a&nbsp;zvednout mu&nbsp;tak o&nbsp;pár bodů preference u&nbsp;svých voličů. Veřejnost by&nbsp;mohla být spokojená… Jenže nepovedlo se. Z&nbsp;volby hlavy státu se&nbsp;stala televizní fraška.</span></p>
          <p class="chunk" data-nb-ref-number="585" data-nb-words="59" data-nb-chars="425"><span class="idea" data-nb-ref-number="585" id="idea585" data-nb-words="59" data-nb-chars="425">Zajímavé, jak různé „drakonické“ staré maminky, bývalé členky vedoucí strany&nbsp;– dnes opět členky „pravicové modré“ strany&nbsp;– jak ho&nbsp;ty&nbsp;aktivní stařeny zbožňují. Kníratý jedničkář vysílá v&nbsp;hlase nějaké vibrace, zcela specifické pro „šprty, co&nbsp;nikdy nezlobí“, charakteristické vlnění. Je&nbsp;tam nějaká interpersonální, podprahová komunikace? Nějaká emocionální shoda&nbsp;– poznají se&nbsp;po&nbsp;čichu ti&nbsp;oportunní, aktivně konformní „vlajkaři“?</span></p>
        </section>
        <section>
          <p class="chunk" data-nb-ref-number="586" data-nb-words="70" data-nb-chars="485"><span class="idea" data-nb-ref-number="586" id="idea586" data-nb-words="70" data-nb-chars="485">V&nbsp;mysli se&nbsp;mi&nbsp;zobrazila vzpomínka na&nbsp;jednoho důstojníka BIS. Vyprávěl mi&nbsp;kdysi, jak v&nbsp;první polovině devadesátých let, půl roku před krachem banky Bohemia, doprovázel ředitele služby na&nbsp;předsednictvo vlády informovat Teplého Kocourka, který v&nbsp;té době zastával funkci premiéra. Samcoložník vztekle odmítl informaci o&nbsp;tunelování banky a&nbsp;obvinil vedení služby, že&nbsp;nedodržuje zadání, které BIS přísluší. Dylina zakázal jakékoliv další kroky ve&nbsp;věci šetření při rozkrádání státního majetku.</span></p>
          <p class="chunk" data-nb-ref-number="587" data-nb-words="36" data-nb-chars="239"><span class="idea" data-nb-ref-number="587" id="idea587" data-nb-words="36" data-nb-chars="239">Dnes, když si&nbsp;na&nbsp;to&nbsp;vzpomenu a&nbsp;hledím do&nbsp;tváře prezidenta, pod brýlemi skrývá přešitá oční víčka po&nbsp;plastické operaci. Změnil tak výraz z&nbsp;mírně ospalého nebezpečného sympaťáka na&nbsp;věčně vykulenou, jakoby neustále překvapenou starou herečku.</span></p>
          <p class="chunk" data-nb-ref-number="588" data-nb-words="54" data-nb-chars="326"><span class="idea" data-nb-ref-number="588" id="idea588" data-nb-words="54" data-nb-chars="326">Dívám se&nbsp;na&nbsp;jeho udržovanou opálenou tvář a&nbsp;myslím na&nbsp;tu&nbsp;podivnou, smutnou řadu jeho předchůdců, kteří ve&nbsp;svých životních osudech a&nbsp;osobních profilech skrývají pohnutý a&nbsp;trochu divný osud našeho státu a&nbsp;národa. Stačí číst životopis jednoho dvou z&nbsp;té řady, a&nbsp;princip dějin se&nbsp;ti&nbsp;zobrazí ve&nbsp;své krystalicky tvrdé, přesné podobě.</span></p>
          <p class="chunk" data-nb-ref-number="589" data-nb-words="52" data-nb-chars="320"><span class="idea" data-nb-ref-number="589" id="idea589" data-nb-words="52" data-nb-chars="320">Systém je&nbsp;tak dokonale autonomní, že&nbsp;jednotlivé niky v&nbsp;jeho vrcholných patrech jsou již dnes určeny k&nbsp;reprezentaci&nbsp;– a&nbsp;pokud živá „náplň“ té&nbsp;které pozice dodržuje základní pravidla spojená s&nbsp;tím místem&nbsp;– tak je&nbsp;zhola jedno, jestli je&nbsp;tam uhlazený, magazínový oligofrenik, nebo fotogenický hnusák. Jen se&nbsp;musí něčeho bát.</span></p>
        </section>
        <section>
          <p class="chunk" data-nb-ref-number="590" data-nb-words="63" data-nb-chars="343"><span class="idea" data-nb-ref-number="590" id="idea590" data-nb-words="63" data-nb-chars="343">Přišel jsem domů, a&nbsp;místo abych šel spát, uvařil jsem si&nbsp;kafe. Sedím u&nbsp;stolu, dívám se, jak za&nbsp;okny stoupá slunce, olizuju lžičku a&nbsp;z&nbsp;černé kávy stoupá voňavá pára. Po&nbsp;probdělé dlouhé noci, po&nbsp;kilometrech noční toulky v&nbsp;ulicích města, po&nbsp;tom zástupu obrazů&nbsp;– které jsem vyvolal svým rozhovorem s&nbsp;Béďou&nbsp;– je&nbsp;má&nbsp;mysl pořád podivně čilá a&nbsp;bystrá.</span></p>
          <p class="chunk" data-nb-ref-number="591" data-nb-words="21" data-nb-chars="128"><span class="idea" data-nb-ref-number="591" id="idea591" data-nb-words="21" data-nb-chars="128">Ty&nbsp;řetězce jakoby náhodných, ale příliš cizorodých výletů a&nbsp;pobytů v&nbsp;cizině, které Béďa za&nbsp;ta&nbsp;léta absolvoval, mi&nbsp;nedávají spát.</span></p>
          <p class="chunk" data-nb-ref-number="592" data-nb-words="21" data-nb-chars="160"><span class="idea" data-nb-ref-number="592" id="idea592" data-nb-words="21" data-nb-chars="160">Vedle divné aktivity s&nbsp;focením účastníků návratu kyjevského patriarchy musím vzpomínat na&nbsp;tu&nbsp;mlčenlivou, tmavovlasou Angličanku, kterou znám pouze z&nbsp;fotografií.</span></p>
          <p class="chunk" data-nb-ref-number="593" data-nb-words="110" data-nb-chars="685"><span class="idea" data-nb-ref-number="593" id="idea593" data-nb-words="110" data-nb-chars="685">Béďa odjel do&nbsp;Velké Británie půl roku, rok po&nbsp;návratu ze&nbsp;Států. Seznámili se&nbsp;a&nbsp;hned přilnula k&nbsp;němu svou samičí touhou. Pracovala jako programátorka, a&nbsp;tak její analytický mozek neustále propočítával a&nbsp;hodnotil výhodnost vztahů a&nbsp;lidí okolo ní… Zatím byla ale dokonale prostoupena emocemi, a&nbsp;to pro ni&nbsp;bylo tak exotické, že&nbsp;si&nbsp;zřejmě připadala, že&nbsp;k&nbsp;ní přišla Afrika se&nbsp;všemi svými domorodci a&nbsp;zvířaty. Vytěsnila z&nbsp;paměti předešlé nápadníky, „partnery“, s&nbsp;nimiž „měla sex“. Odsunula stranou takřka dokončenou rekonstrukci svého starodávného domu na&nbsp;venkově, do&nbsp;něhož vkládala peníze ze&nbsp;svého vysokého platu a&nbsp;do nějž vložili spoustu energie a&nbsp;nápadů muži, kteří tu&nbsp;pobývali před Béďou.</span></p>
          <p class="chunk" data-nb-ref-number="594" data-nb-words="115" data-nb-chars="688"><span class="idea" data-nb-ref-number="594" id="idea594" data-nb-words="115" data-nb-chars="688">Jeho mistrovská schopnost se&nbsp;emocionálně napojit někde v&nbsp;hloubce na&nbsp;ženské srdce u&nbsp;ní vyvolávaly prožitky nikdy dosud nepoznané… Vozila ho&nbsp;po&nbsp;plážích a&nbsp;letoviscích jižní Anglie, snila o&nbsp;tom, že&nbsp;spolu založí rodinu a&nbsp;koupí si&nbsp;penzion. Ona bude vydělávat těžký prachy na&nbsp;komputerových programech a&nbsp;on bude pan domácí&nbsp;– bude dirigovat číšníky a&nbsp;pokojské. A&nbsp;tak si&nbsp;budou hezky žít… Tyhle záchvaty šťastné budoucnosti ji&nbsp;přepadávaly náhle, třeba při jízdě autem, kdy to&nbsp;pak už&nbsp;nevydržela a&nbsp;on musel zaparkovat na&nbsp;osamělém parkovišti nad mořem. Vrhala se&nbsp;mu&nbsp;do&nbsp;kalhot tak hladově a&nbsp;sála péro tak intenzivně, s&nbsp;takovou zvířecí odhodlaností, že&nbsp;ji&nbsp;musel držet za&nbsp;vlasy a&nbsp;tlumit, tišit ty&nbsp;záškuby.</span></p>
          <p class="chunk" data-nb-ref-number="595" data-nb-words="29" data-nb-chars="162"><span class="idea" data-nb-ref-number="595" id="idea595" data-nb-words="29" data-nb-chars="162">Celá šťastná, se&nbsp;slzami v&nbsp;očích polykala jeho semeno a&nbsp;oba žertovali, že&nbsp;ona dnes už&nbsp;večeřet nebude. A&nbsp;že si&nbsp;příště vezme k&nbsp;tomu „ptačímu mléku“ kapku worchestru.</span></p>
          <p class="chunk" data-nb-ref-number="596" data-nb-words="51" data-nb-chars="334"><span class="idea" data-nb-ref-number="596" id="idea596" data-nb-words="51" data-nb-chars="334">Za&nbsp;okny automobilu se&nbsp;rozprostíraly temně zelené travnaté louky, štěrková silnice se&nbsp;svažovala k&nbsp;černému skalnatému pobřeží, kde osamělé balvany porostlé chaluhami na&nbsp;chvíli mizely ve&nbsp;zpěněných chomáčích žluté mořské pěny. Bylo vidět, jak v&nbsp;dálce na&nbsp;moři jsou šedivé, ostré vlny zježené deštěm, který právě vítr přihnal až&nbsp;na&nbsp;pevninu.</span></p>
          <p class="chunk" data-nb-ref-number="597" data-nb-words="51" data-nb-chars="328"><span class="idea" data-nb-ref-number="597" id="idea597" data-nb-words="51" data-nb-chars="328">Úplně se&nbsp;v&nbsp;něm ztrácela, jak byla unešená tou nezvyklou, dosud neprožitou intenzitou citových hnutí. Její logický, strojový mozek objevil, že&nbsp;někde dole, uvnitř ní&nbsp;samé je&nbsp;starodávná nervová struktura prodloužené míchy. A&nbsp;teď tedy byla fena, která hárá, kobyla, srna… prostě samice, v&nbsp;níž bylo všechno připravené pro nový život.</span></p>
          <p class="chunk" data-nb-ref-number="598" data-nb-words="28" data-nb-chars="201"><span class="idea" data-nb-ref-number="598" id="idea598" data-nb-words="28" data-nb-chars="201">Jezdila za&nbsp;ním po&nbsp;Evropě, když získal práci pro tým, který stavěl řetězce restaurací. Nějaký bývalý hollywoodský herec, kulturista, zaštiťoval tento projekt svou již notně strhanou, sešívanou postavou…</span></p>
          <p class="chunk" data-nb-ref-number="599" data-nb-words="150" data-nb-chars="946"><span class="idea" data-nb-ref-number="599" id="idea599" data-nb-words="150" data-nb-chars="946">Restaurace povětšinou zkrachovaly a&nbsp;peníze se&nbsp;rozkutálely. Ale to&nbsp;nevadilo, Angličanka jezdila za&nbsp;Béďou všude, ubytovala se&nbsp;v&nbsp;nejdražších hotelích a&nbsp;on tam za&nbsp;ní&nbsp;přicházel, někdy i&nbsp;v&nbsp;horkých poledních hodinách, kdy i&nbsp;v&nbsp;Dubaji nebo v&nbsp;Istanbulu se&nbsp;zastaví život. Klimatizace tiše šuměla a&nbsp;Béďa z&nbsp;té samice „vyklepával blechy“ jak o&nbsp;život. Po&nbsp;večerech musel vysedávat se&nbsp;svým domácím týmem v&nbsp;hotelu na&nbsp;druhém konci města a&nbsp;rozdělovat úkoly na&nbsp;druhý den. Pracovali, aby stihli termín předání, třeba i&nbsp;šestnáct hodin denně. Béďa mi&nbsp;vyprávěl, že&nbsp;když se&nbsp;vracel od&nbsp;Angličanky, o&nbsp;které nikdo z&nbsp;jeho spolupracovníků samozřejmě nevěděl, schválně se&nbsp;prošel stavbou, tuhle se&nbsp;trochu máznul od&nbsp;malty, támhle si&nbsp;trochu udělal šmouhu od&nbsp;prachu na&nbsp;tváři, trochu si&nbsp;rozcuchal vlasy a&nbsp;dokonce do&nbsp;nich nasypal špetku čistých dřevěných pilin. Dělal pak před svými podřízenými upracovaného člověka, uštvaného starostmi… Marná sláva, Béďa byl vždycky mazanej parchant.</span></p>
          <p class="chunk" data-nb-ref-number="600" data-nb-words="111" data-nb-chars="701"><span class="idea" data-nb-ref-number="600" id="idea600" data-nb-words="111" data-nb-chars="701">Táhli to&nbsp;s&nbsp;Angličankou víc jak rok, možná dva. On&nbsp;byl jen pořád víc na&nbsp;cestách po&nbsp;světě, a&nbsp;do středověkého domu se&nbsp;vracel v&nbsp;delších a&nbsp;delších intervalech… Jednou mu&nbsp;jela ukázat svou matku, bydlela ve&nbsp;velkém kamenném domě uprostřed vřesovišť. Bylo to&nbsp;v&nbsp;podstatě malé panství. Stařa měla německé, saské kořeny&nbsp;– šlo to&nbsp;dost do&nbsp;starých krvelačných časů. Byla velká obdivovatelka teutonství a&nbsp;sbírala nacistické relikvie, různé harampádí z&nbsp;19. století, tovární repliky rádoby středověkých mečů, falešná rytířská brnění a&nbsp;praporce, rohaté helmy vyráběné nějakou manufakturou v&nbsp;době wagnerianské psychózy. Měla toho šmejdu plný dům, kopí a&nbsp;turnajové dřevce trčely kolem schodiště v&nbsp;hale až&nbsp;do&nbsp;prvního patra.</span></p>
          <p class="chunk" data-nb-ref-number="601" data-nb-words="37" data-nb-chars="239"><span class="idea" data-nb-ref-number="601" id="idea601" data-nb-words="37" data-nb-chars="239">Divná bábrlina vyprávěla, že&nbsp;jsou spřízněni s&nbsp;anglickými vévody. Prý ještě na&nbsp;začátku „bitvy o&nbsp;Anglii“ se&nbsp;celé klany navzájem spřízněných Anglosasů snažily přes kanál La&nbsp;Manche o&nbsp;dosažení separátního míru mezi Třetí říší a&nbsp;Velkou Británií.</span></p>
          <p class="chunk" data-nb-ref-number="602" data-nb-words="36" data-nb-chars="257"><span class="idea" data-nb-ref-number="602" id="idea602" data-nb-words="36" data-nb-chars="257">Do&nbsp;toho mi&nbsp;zapadá ta&nbsp;schizofrenií zatížená část anglické královské rodiny, ti&nbsp;dodnes se&nbsp;belhající devadesátiletí dědci. Manžel britské královny, blonďatý princ-stařec, soukromě prohlásil, že&nbsp;chce být v&nbsp;příštím životě zhoubný virus, chtěl by&nbsp;vyhubit lidstvo.</span></p>
          <p class="chunk" data-nb-ref-number="603" data-nb-words="24" data-nb-chars="171"><span class="idea" data-nb-ref-number="603" id="idea603" data-nb-words="24" data-nb-chars="171">V&nbsp;podstatě to&nbsp;je&nbsp;roztomilé, takový státní chovatelský ústav pro královskou rodinu. Jsou to&nbsp;živé státní symboly, přiospalé pandy čínské, mrchožravý orel severoamerický atd.</span></p>
        </section>
        <section>
          <p class="chunk" data-nb-ref-number="604" data-nb-words="27" data-nb-chars="154"><span class="idea" data-nb-ref-number="604" id="idea604" data-nb-words="27" data-nb-chars="154">Béďa tenkrát ukončil ten vztah nechtě, ale nešlo to&nbsp;dál. Angličanka zjistila, že&nbsp;je&nbsp;jenom jedna z&nbsp;mnoha, spíš třetí než druhá, a&nbsp;to nepřenesla přes srdce.</span></p>
          <p class="chunk" data-nb-ref-number="605" data-nb-words="61" data-nb-chars="362"><span class="idea" data-nb-ref-number="605" id="idea605" data-nb-words="61" data-nb-chars="362">Jednoho dne, když opět přiletěl ze&nbsp;světa, čekal ho&nbsp;za&nbsp;dveřmi kufr s&nbsp;věcmi, které si&nbsp;u&nbsp;ní ponechal. Komunikovala s&nbsp;ním jenom neartikulovaným skřekem, nenávistným vřeštěním a&nbsp;pláčem přes zamčené dveře. Béďovi se&nbsp;prostě stává, že&nbsp;se&nbsp;do&nbsp;něj zamilovávají samostatné a&nbsp;zároveň příslušně osamělé ženy. A&nbsp;to potom pukají skály a&nbsp;létá láva, třese se&nbsp;země a&nbsp;kanou slzičky.</span></p>
        </section>
        <section>
          <p class="chunk" data-nb-ref-number="606" data-nb-words="36" data-nb-chars="240"><span class="idea" data-nb-ref-number="606" id="idea606" data-nb-words="36" data-nb-chars="240">Béďa v&nbsp;těch letech, kdy stavěl restaurace po&nbsp;světě, zároveň vytvořil skupinu zahraničních chlapíků. Byli to&nbsp;jednak ruští Židé, co&nbsp;odešli v&nbsp;sedmdesátých letech do&nbsp;Izraele v&nbsp;rámci mezistátních dohod. Takoví šikovní, zdatní všeumělové to&nbsp;byli.</span></p>
          <p class="chunk" data-nb-ref-number="607" data-nb-words="36" data-nb-chars="216"><span class="idea" data-nb-ref-number="607" id="idea607" data-nb-words="36" data-nb-chars="216">Pak začali do&nbsp;Prahy za&nbsp;Béďou jezdit Angličané, říkali, že&nbsp;jsou obchodníci. Zabývali se&nbsp;ale především tím, že&nbsp;pašovali přes Kanál celé kufry amerických cigaret, které zde byly levnější o&nbsp;tolik, že&nbsp;se&nbsp;jim to&nbsp;vyplatilo.</span></p>
          <p class="chunk" data-nb-ref-number="608" data-nb-words="40" data-nb-chars="258"><span class="idea" data-nb-ref-number="608" id="idea608" data-nb-words="40" data-nb-chars="258">Na&nbsp;Ukrajině se&nbsp;v&nbsp;té době připravovala „oranžová revoluce“ a&nbsp;Angláni byli celí nažhavení, že&nbsp;v&nbsp;roli velkých žraloků byznysu budou&nbsp;– navigováni Béďou a&nbsp;jeho velkým bratrem&nbsp;– pronikat do&nbsp;ocelářských privatizací v&nbsp;průmyslových centrech této velké, ztracené země.</span></p>
          <p class="chunk" data-nb-ref-number="609" data-nb-words="97" data-nb-chars="668"><span class="idea" data-nb-ref-number="609" id="idea609" data-nb-words="97" data-nb-chars="668">Teprve po&nbsp;letech jsem náhodou zjistil, že&nbsp;tito podsadití „byznys­meni“, prohánějící se&nbsp;po&nbsp;Praze v&nbsp;oblecích za&nbsp;padesát tisíc, s&nbsp;vlající zlatou kravatou, vytáčející piruetky v&nbsp;pasážích a&nbsp;na náměstích na&nbsp;cyklistických kolech z&nbsp;uhlíkových vláken, ty&nbsp;futuristické modely měly cenu nového středního vozu… byli ve&nbsp;skutečnosti obyčejní, nezaměstnaní stavební dělníci, horníci z&nbsp;oblastí severní a&nbsp;střední Anglie, z&nbsp;městeček na&nbsp;okraji bývalých průmyslových aglomerací. „Někdo“ je&nbsp;najal, aby zde a&nbsp;především na&nbsp;Ukrajině hráli roli zahraničních podnikatelů. „Oranžová revoluce“ nedopadla, takže vidina velkých peněz zmizela a&nbsp;s&nbsp;nimi i&nbsp;tito drobní, hemživí dobráčci z&nbsp;chudé Anglie.</span></p>
          <p class="chunk" data-nb-ref-number="610" data-nb-words="67" data-nb-chars="441"><span class="idea" data-nb-ref-number="610" id="idea610" data-nb-words="67" data-nb-chars="441">Souběžně s&nbsp;Angličany přibyla do&nbsp;Prahy i&nbsp;skupina Rusů. Ti&nbsp;pod snadno uvěřitelnou legendou „nezaměstnaných Ukrajinců“ opravdu chvíli pracovali pro různé soukromníky na&nbsp;úpravách bytů. Jenom bylo vidět, že&nbsp;se&nbsp;stavbou těla, příměsí asijských rysů ve&nbsp;tvářích a&nbsp;celkovou mohutností a&nbsp;zjevnou přezíravou hrdostí značně liší od&nbsp;tichých, sporých a&nbsp;blonďatých Ukrajinců. Jediný, koho se&nbsp;z&nbsp;nějakých důvodů báli a&nbsp;před nímž měli veliký respekt, byl Béďa.</span></p>
          <p class="chunk" data-nb-ref-number="611" data-nb-words="34" data-nb-chars="221"><span class="idea" data-nb-ref-number="611" id="idea611" data-nb-words="34" data-nb-chars="221">Člověk, kamarád, kterého jsem ze&nbsp;srandy pošťuchoval, žertovali jsme a&nbsp;parodovali okolí, byl schopen zároveň hovořit úsečným tichým jazykem s&nbsp;těmi mohutnými Rusy, ti&nbsp;klopili oči a&nbsp;šoupali nohama a&nbsp;rychle kývali na&nbsp;souhlas.</span></p>
          <p class="chunk" data-nb-ref-number="612" data-nb-words="94" data-nb-chars="525"><span class="idea" data-nb-ref-number="612" id="idea612" data-nb-words="94" data-nb-chars="525">Vzpomněl jsem si&nbsp;na&nbsp;dva. Jeden byl vysoký, statný Gruzín a&nbsp;druhý nižší, ramenatý a&nbsp;mohutný Moskvan s&nbsp;malou hlavou a&nbsp;asijskýma očima. Oba byli tiší, málomluvní, a&nbsp;o&nbsp;tom „Moskalíkovi“ mi&nbsp;Béďa řekl, že&nbsp;byl na&nbsp;vojně u&nbsp;speciálních jednotek, že&nbsp;umí házet polní lopatkou a&nbsp;trefí se&nbsp;na&nbsp;třicet metrů do&nbsp;„černého“. Dotyčný ramenáč skromně klopil oči a&nbsp;usmíval se&nbsp;jak panna. Obešel mě&nbsp;lehký hnus, když jsem pocítil v&nbsp;nose nasládlou vůni velkého, nemytého těla… Béďa mu&nbsp;dal úkol venku, na&nbsp;vzduchu, a&nbsp;tak jsme se&nbsp;ho&nbsp;pro tu&nbsp;chvíli zbavili.</span></p>
          <p class="chunk" data-nb-ref-number="613" data-nb-words="14" data-nb-chars="81"><span class="idea" data-nb-ref-number="613" id="idea613" data-nb-words="14" data-nb-chars="81">Když odjeli Angláni, sbalili kufry i&nbsp;Rusové. Zmizeli a&nbsp;nikdo pro ně&nbsp;slzy neronil.</span></p>
          <p class="chunk" data-nb-ref-number="614" data-nb-words="42" data-nb-chars="286"><span class="idea" data-nb-ref-number="614" id="idea614" data-nb-words="42" data-nb-chars="286">Béďa dál „kultivoval“ kádry z&nbsp;místních lidí. Chodila do&nbsp;jeho podniku celá smečka kavárenských povalečů, kteří prodávali informace kus od&nbsp;kusu. Za&nbsp;„dlaňovku“. Poklidně spravoval „přepážku“ a&nbsp;tipoval vhodné osoby z&nbsp;husté a&nbsp;přebrané „báze“ pražského ryb­níka. Byl tak trochu „na vejminku“.</span></p>
          <p class="chunk" data-nb-ref-number="615" data-nb-words="140" data-nb-chars="788"><span class="idea" data-nb-ref-number="615" id="idea615" data-nb-words="140" data-nb-chars="788">Ženské brousily kolem něj jako za&nbsp;mladých časů. Ukázal mi&nbsp;jednu dívku, která kráčela Ječnou ulicí a&nbsp;vedla se&nbsp;za&nbsp;ruku s&nbsp;takovým černovlasým Rychlonožkou, který měl tvář jak malovaná figurka z&nbsp;míšeňského porcelánu. „Vidíš tu&nbsp;vysokou holku, říkám jí&nbsp;Pádlo, protože má&nbsp;při svý hubený postavě neuvěřitelně široký boky. Vidíš? Pádlo. A&nbsp;ten kluk, co&nbsp;si&nbsp;ho&nbsp;vede za&nbsp;ruku, je&nbsp;nějakej Mamička, z&nbsp;Havlovy přízně, takovej nějakej rozpočtář. Před pár lety Pádlo pracovalo pro mě, šli jsme tak jednou večer po&nbsp;Vinohradech a&nbsp;vona si&nbsp;všimla, že&nbsp;se&nbsp;jí&nbsp;dívám na&nbsp;prdel… no&nbsp;poznala, že&nbsp;se&nbsp;mi&nbsp;ten večer líbí, že&nbsp;ji&nbsp;chci. Měla asi před krámama, byla potřebná. Tak jsem řek, nezajdem ke&nbsp;mně? Na&nbsp;kafe? A&nbsp;ona sklopila oči, zakejvala hlavou, že&nbsp;jo. A&nbsp;tak jdeme dolů po&nbsp;Míráku a&nbsp;najednou povídá: A&nbsp;vylížete mi&nbsp;píču?“</span></p>
          <p class="chunk" data-nb-ref-number="616" data-nb-words="11" data-nb-chars="69"><span class="idea" data-nb-ref-number="616" id="idea616" data-nb-words="11" data-nb-chars="69">Polknul jsem a&nbsp;vzrušený tou historkou hledím za&nbsp;vysokou útlou dívkou.</span></p>
          <p class="chunk" data-nb-ref-number="617" data-nb-words="100" data-nb-chars="560"><span class="idea" data-nb-ref-number="617" id="idea617" data-nb-words="100" data-nb-chars="560">„Jo… Pádlo. Ještěže šla do&nbsp;světa. Už&nbsp;začínala mít nároky a&nbsp;chtěla, svině, abych na&nbsp;ni&nbsp;žárlil. To&nbsp;se&nbsp;přepočítala. Toho jugoslávskýho kameramana jsem naopak pohostil metaxou a&nbsp;diskrétně ho&nbsp;informoval, ať&nbsp;neblbne, že&nbsp;to&nbsp;je&nbsp;mrcha. Nevěřil mi, fakt ji&nbsp;miloval. A&nbsp;vedle seděl Mamička… Jo, to&nbsp;byla kudlanka nábožná. Ta&nbsp;ty&nbsp;chlapy žere za&nbsp;pochodu. Ale jak pozoruju, tak podle toho širokýho kaďáku je&nbsp;asi s&nbsp;tím Mamčilem spokojená a&nbsp;už se&nbsp;usadila… I&nbsp;když spíš to&nbsp;vypadá, že&nbsp;si&nbsp;dělá, co&nbsp;chce, a&nbsp;ten kalkulátor to&nbsp;ani nevidí, a&nbsp;možná je&nbsp;i&nbsp;rád. Ta&nbsp;kobyla bejvala nenasytná.“</span></p>
        </section>
        <section>
          <p class="chunk" data-nb-ref-number="618" data-nb-words="21" data-nb-chars="140"><span class="idea" data-nb-ref-number="618" id="idea618" data-nb-words="21" data-nb-chars="140">To&nbsp;malinká tichá Filipínka, která s&nbsp;Béďou komunikovala přes internetovou seznamku, to&nbsp;byly tiché vody, vlahé tropické háje a&nbsp;hluboké hvozdy.</span></p>
          <p class="chunk" data-nb-ref-number="619" data-nb-words="51" data-nb-chars="328"><span class="idea" data-nb-ref-number="619" id="idea619" data-nb-words="51" data-nb-chars="328">Vypravil se&nbsp;do&nbsp;těch jejích končin, aby na&nbsp;místě zjistil, že&nbsp;je&nbsp;za&nbsp;líbivou tvářičkou schován fanatický otec, bývalý malíř plakátů, který se&nbsp;stal evangelickým pastorem. Měl ve&nbsp;své vesnici, která byla vlastně jedna široká rodina, všichni byli příbuzní, měl tam uprostřed návsi, vedle výběhů vepřů, pěkný kostelík z&nbsp;vlnitého plechu.</span></p>
          <p class="chunk" data-nb-ref-number="620" data-nb-words="65" data-nb-chars="427"><span class="idea" data-nb-ref-number="620" id="idea620" data-nb-words="65" data-nb-chars="427">Když do&nbsp;té&nbsp;osady ztracené hluboko v&nbsp;horské džungli přijel v&nbsp;terénním náklaďáku, který řídil podsaditý dívčin bratranec, a&nbsp;z&nbsp;korby seskákala celá četa bratranců opatřených automatickými puškami&nbsp;– tehdy k&nbsp;Béďovi přišla myšlenka, že&nbsp;zde končí jeho cesta. Ale to&nbsp;jen museli zastavit, protože jim v&nbsp;cestě stála veliká, ale pro nákladní vůz nízká slavobrána, plakát, kde bylo potenciálním tchánem napsáno krasopisně Welcome Frederic!</span></p>
          <p class="chunk" data-nb-ref-number="621" data-nb-words="74" data-nb-chars="458"><span class="idea" data-nb-ref-number="621" id="idea621" data-nb-words="74" data-nb-chars="458">Celá vesnice, všichni příbuzní chodili všude s&nbsp;ním. Milovali ho, byl to&nbsp;„jejich“ bílý sáhib, a&nbsp;tito v&nbsp;podstatě pralesní domorodci brali za&nbsp;samozřejmost, že&nbsp;blížícím se&nbsp;sňatkem, o&nbsp;kterém nikdo z&nbsp;nich nepochyboval, začala pro všechny nová éra života… Ti&nbsp;mladší z&nbsp;asi tří set bratranců plánovali okamžitý odlet do&nbsp;Evropy, tichá malinká tchyně se&nbsp;těšila na&nbsp;rozšíření chovu černých vepřů a&nbsp;tchán-kazatel viděl už&nbsp;zvětšený kostel a&nbsp;novou střechu z&nbsp;vlnitého plechu.</span></p>
          <p class="chunk" data-nb-ref-number="622" data-nb-words="45" data-nb-chars="326"><span class="idea" data-nb-ref-number="622" id="idea622" data-nb-words="45" data-nb-chars="326">Přísná babička z&nbsp;Manily, u&nbsp;níž bydlela dívenka z&nbsp;lesní vesnice a&nbsp;jíž přivedli představit budoucího ženicha, ta&nbsp;tmavá trpasličí zakladatelka rodu uvažovala, že&nbsp;vnoučatům dají jména starozákonních biblických proroků. Nějak se&nbsp;domnívala, že&nbsp;jistým magickým způsobem připraví bělošská jména svým nositelům bohatý „bělošský“ život.</span></p>
          <p class="chunk" data-nb-ref-number="623" data-nb-words="105" data-nb-chars="671"><span class="idea" data-nb-ref-number="623" id="idea623" data-nb-words="105" data-nb-chars="671">Přísně hleděla vzhůru do&nbsp;očí bělošskému zachránci její famílie. Celé dva roky holka trávila večery v&nbsp;internetové kavárně, musela vystát frontu na&nbsp;volné místo, a&nbsp;pak, tělo na&nbsp;tělo, jak sardinka namačkaná mezi dalšími zástupy vdavekchtivých dívek, měla půl hodiny na&nbsp;to, aby lovila po&nbsp;síti potenciální bohaté bílé ženichy. Její otec, celá vesnice do&nbsp;ní&nbsp;investovala peníze na&nbsp;pronájem místa u&nbsp;počítače. Filipínská babička jak lovecká fenka sledovala skrz brejličky pátravě Béďu, zdalipak nenáleží k&nbsp;proradným filištínským. Holku obskočí, „obšťastní“ outěžkem a&nbsp;„vem si, čerte, kropáč“&nbsp;– frnkne neřád v&nbsp;aeroplánu a&nbsp;je fuč! A&nbsp;chudák holka si&nbsp;pak bude moct akorát oči vyplakat.</span></p>
          <p class="chunk" data-nb-ref-number="624" data-nb-words="100" data-nb-chars="651"><span class="idea" data-nb-ref-number="624" id="idea624" data-nb-words="100" data-nb-chars="651">Jak stará tušila, tak se&nbsp;i&nbsp;stalo. Vidina šťastné budoucnosti, kdy bude zařizovat existenci pralesním bratrancům v&nbsp;Evropě, to&nbsp;znamená u&nbsp;něj doma… Když zahlédl odlesk katedrály z&nbsp;vlnitého plechu, do&nbsp;níž bubnuje nekonečný monzunový liják, Notre-Dame z&nbsp;bambusových tyčí a&nbsp;plechu, uviděl v&nbsp;šílených očích tchánových… Když mu&nbsp;došlo, že&nbsp;by&nbsp;veškerou svou energii věnoval mýtině v&nbsp;deštném pralese, kde uprostřed stovek kvičících, v&nbsp;bahně ryjících černých prasat by&nbsp;stál obludný, ve&nbsp;větru vrzající plechový dóm pod nízkým, zamračeným nebem… že&nbsp;by&nbsp;měl na&nbsp;výplatní listině soukromou armá­du po&nbsp;zuby vyzbrojených „bratránků“, jejich rodin a&nbsp;rodin dětí jejich dětí.</span></p>
          <p class="chunk" data-nb-ref-number="625" data-nb-words="75" data-nb-chars="459"><span class="idea" data-nb-ref-number="625" id="idea625" data-nb-words="75" data-nb-chars="459">Zaťal zuby, přečkal pralesní svatební hostinu, odjel se&nbsp;svojí nevěstou na&nbsp;svatební cestu do&nbsp;nějakého ostrovního letoviska, tam s&nbsp;ní týden souložil a&nbsp;pak odletěl domů. Za&nbsp;měsíc jí&nbsp;poslal z&nbsp;American Express asi pět tisíc dolarů a&nbsp;založil si&nbsp;novou internetovou schránku. Když se&nbsp;do&nbsp;té&nbsp;staré po&nbsp;roce podíval, byla tam dobrá stovka e-mailů od&nbsp;dívky z&nbsp;Filipín. Žádala další peníze, sumy přesahovaly rozumné možnosti. Všechno smazal a&nbsp;už tu&nbsp;schránku nikdy neotevřel.</span></p>
        </section>
        <section>
          <p class="chunk" data-nb-ref-number="626" data-nb-words="123" data-nb-chars="646"><span class="idea" data-nb-ref-number="626" id="idea626" data-nb-words="123" data-nb-chars="646">„Pamatuju se, že&nbsp;když jsem s&nbsp;ní poprvý spal a&nbsp;měl ji&nbsp;odpanit, tak nebyla žádná krev. A&nbsp;hned poprvý, když jsme spolu souložili a&nbsp;já začal z&nbsp;ní couvat, abych to&nbsp;do&nbsp;ní&nbsp;nenastříkal, tak se&nbsp;ke&nbsp;mně přitiskla pánví, chytla se&nbsp;mě&nbsp;nohama kolem boků&nbsp;– ale takovou silou, vůbec jsem to&nbsp;od&nbsp;ní&nbsp;nečekal. Taková drobná holka. Dalo mi&nbsp;to&nbsp;hodně práce, abych se&nbsp;uhlídal a&nbsp;nevrazil jí&nbsp;jednu. To&nbsp;bylo celej tejden&nbsp;– pokaždý, když jsem byl skoro před vrcholem&nbsp;– skok jak tygřice a&nbsp;chtěla, abych to&nbsp;do&nbsp;ní&nbsp;pustil. Chci tvoje bejby! Chci bejby! křičela a&nbsp;nechtěla se&nbsp;pustit, zaťatá jak klíště. Ale uhrál jsem to, nikdy ani kapku. Nemohla pak tvrdit, že&nbsp;má&nbsp;se&nbsp;mnou dítě.“</span></p>
          <p class="chunk" data-nb-ref-number="627" data-nb-words="9" data-nb-chars="48"><span class="idea" data-nb-ref-number="627" id="idea627" data-nb-words="9" data-nb-chars="48">„Pročs ji&nbsp;nebral přes gumu?“ ptal jsem se&nbsp;tehdy.</span></p>
          <p class="chunk" data-nb-ref-number="628" data-nb-words="19" data-nb-chars="93"><span class="idea" data-nb-ref-number="628" id="idea628" data-nb-words="19" data-nb-chars="93">Béďa cudně sklopil oči: „Já se&nbsp;toho ekluju. Mně by&nbsp;nehoup. Já&nbsp;to&nbsp;s&nbsp;tim neumím. Nemám to&nbsp;rád.“</span></p>
          <p class="chunk" data-nb-ref-number="629" data-nb-words="14" data-nb-chars="68"><span class="idea" data-nb-ref-number="629" id="idea629" data-nb-words="14" data-nb-chars="68">I&nbsp;já tenkrát sklopil oči: „Já to&nbsp;taky s&nbsp;gumou nedělám. Je&nbsp;to&nbsp;divný.“</span></p>
        </section>
        <section>
          <p class="chunk" data-nb-ref-number="630" data-nb-words="40" data-nb-chars="223"><span class="idea" data-nb-ref-number="630" id="idea630" data-nb-words="40" data-nb-chars="223">Když na&nbsp;to&nbsp;dnes vzpomínám, na&nbsp;tu&nbsp;Béďovu eskapádu na&nbsp;Dálném východě, vybavují se&nbsp;mi&nbsp;jisté pochybnosti&nbsp;– o&nbsp;účelu té&nbsp;cesty. Měl tam tehdy nějaká setkání, cosi naznačil, něco v&nbsp;něm chtělo cosi říct, ale nedořekl, zakázal si&nbsp;to.</span></p>
          <p class="chunk" data-nb-ref-number="631" data-nb-words="49" data-nb-chars="263"><span class="idea" data-nb-ref-number="631" id="idea631" data-nb-words="49" data-nb-chars="263">Pamatuju se&nbsp;na&nbsp;ten den, kdy se&nbsp;vrátil, přímo z&nbsp;letiště jel na&nbsp;setkání se&nbsp;mnou a&nbsp;hned mi&nbsp;vyprávěl, že&nbsp;mu&nbsp;někde na&nbsp;ostrovech ve&nbsp;Východočínském moři, letěl s&nbsp;mezipřistáním a&nbsp;s&nbsp;několika přestupy, že&nbsp;mu&nbsp;ukradli kufr se&nbsp;všemi věcmi, s&nbsp;oblečením atd. Mávl nad tím rukou.</span></p>
          <p class="chunk" data-nb-ref-number="632" data-nb-words="33" data-nb-chars="194"><span class="idea" data-nb-ref-number="632" id="idea632" data-nb-words="33" data-nb-chars="194">Jenomže ve&nbsp;mně se&nbsp;ten okamžik uchytilo nejasné podezření. Třeba to&nbsp;je&nbsp;všechno jenom taková dobře vypracovaná, dlouho budovaná legenda. Kdo ví, kde vlastně v&nbsp;těch končinách byl a&nbsp;co se&nbsp;tam stalo.</span></p>
          <p class="chunk" data-nb-ref-number="633" data-nb-words="44" data-nb-chars="264"><span class="idea" data-nb-ref-number="633" id="idea633" data-nb-words="44" data-nb-chars="264">Instinktivně se&nbsp;mi&nbsp;zježily chlupy na&nbsp;předloktích. Béďa od&nbsp;počátku hovořil napjatým, tichým hlasem. Něco v&nbsp;něm leželo, a&nbsp;ta příhoda s&nbsp;Filipínkou to&nbsp;být nemohla, tu&nbsp;historii vyprávěl lehkým hlasem a&nbsp;ještě se&nbsp;u&nbsp;toho dokázal hořce zašklebit… Ta&nbsp;dívka byla jenom krytí.</span></p>
          <p class="chunk" data-nb-ref-number="634" data-nb-words="53" data-nb-chars="303"><span class="idea" data-nb-ref-number="634" id="idea634" data-nb-words="53" data-nb-chars="303">Vytěsnil jsem za&nbsp;okraj mysli tehdejší tušení, ten stín. Šli jsme ke&nbsp;Dvěma kočkám a&nbsp;dali si&nbsp;guláš a&nbsp;pivo. Béďovi se&nbsp;hned udělalo zle, běhal zvracet na&nbsp;záchod a&nbsp;vysvětloval to&nbsp;tím, že&nbsp;tři týdny jedl smažené krevety právě vytažené z&nbsp;moře, zelené kari v&nbsp;kokosovém mléce, jasmínovou rýži a&nbsp;bambusové výhonky.</span></p>
          <p class="chunk" data-nb-ref-number="635" data-nb-words="32" data-nb-chars="192"><span class="idea" data-nb-ref-number="635" id="idea635" data-nb-words="32" data-nb-chars="192">Když se&nbsp;pokusil usmát, byl z&nbsp;toho studený škleb. V&nbsp;očích a&nbsp;ústech zářila černá, bezedná temnota. Vypadalo to, jako by&nbsp;byl gumová maska navlečená na&nbsp;gigantickou vývěvu. Uvnitř nebylo vůbec nic.</span></p>
          <p class="chunk" data-nb-ref-number="636" data-nb-words="17" data-nb-chars="96"><span class="idea" data-nb-ref-number="636" id="idea636" data-nb-words="17" data-nb-chars="96">Dnes už&nbsp;to&nbsp;vím. Béďa tenkrát odletěl na&nbsp;druhý konec světa za&nbsp;smutným úkolem. Musel někoho zabít.</span></p>
        </section>
        <section>
          <p class="chunk" data-nb-ref-number="637" data-nb-words="72" data-nb-chars="496"><span class="idea" data-nb-ref-number="637" id="idea637" data-nb-words="72" data-nb-chars="496">A&nbsp;co jsem já? V&nbsp;dětství tichý, velkohlavý chlapeček, stojící na&nbsp;pískovišti v&nbsp;magickém kruhu vyrytém v&nbsp;teplém suchém písku modrobíločervenou, „čechoslovenskou“ botičkou. Vyvolává démony mladý nešťastník. Jednoho dne, pevně doufá, umře, překročí obruč, která ho&nbsp;poutala ke&nbsp;světu lidí, půjde ke&nbsp;zvířatům, stromům a&nbsp;planetám. Ztratí se&nbsp;ve&nbsp;vesmíru, ve&nbsp;vzdálených galaxiích a&nbsp;zapomene na&nbsp;tenhle krvavý, nelítostný svět. Umře chlapeček, a&nbsp;než odejde, bude pozůstalé vrstevníky chvíli strašit. Ty&nbsp;smrady!</span></p>
          <p class="chunk" data-nb-ref-number="638" data-nb-words="33" data-nb-chars="210"><span class="idea" data-nb-ref-number="638" id="idea638" data-nb-words="33" data-nb-chars="210">Nyní, takřka padesátiletý, cítím, že&nbsp;ten nejsilnější pocit, který byla má&nbsp;existence schopná vygenerovat&nbsp;– byla nenávist k&nbsp;lidem… a&nbsp;soucit s&nbsp;celým světem. Chlapeček zvítězil a&nbsp;doufám, že&nbsp;brzy již obruč překročí.</span></p>
          <p class="chunk" data-nb-ref-number="639" data-nb-words="55" data-nb-chars="303"><span class="idea" data-nb-ref-number="639" id="idea639" data-nb-words="55" data-nb-chars="303">Žádná samice nedokázala překonat mou hrůzu ze&nbsp;života, a&nbsp;tak jsem do&nbsp;ní&nbsp;nezasil. Chvílemi jsem si&nbsp;nalhával, že&nbsp;jsem fousatej hodnej fotr. Ale byla to&nbsp;lež. Já&nbsp;a&nbsp;střídající se&nbsp;milované ženy po&nbsp;mém boku jsme nakonec vždy poznali&nbsp;– že&nbsp;je&nbsp;to&nbsp;hezké přiblížení, ale nikdy to&nbsp;nezaplní prázdnotu, která je&nbsp;ve&nbsp;mně.</span></p>
          <p class="chunk" data-nb-ref-number="640" data-nb-words="7" data-nb-chars="35"><span class="idea" data-nb-ref-number="640" id="idea640" data-nb-words="7" data-nb-chars="35">Vylil bych do&nbsp;nich jenom svoji tmu.</span></p>
        </section>
        <section>
          <p class="chunk" data-nb-ref-number="641" data-nb-words="28" data-nb-chars="156"><span class="idea" data-nb-ref-number="641" id="idea641" data-nb-words="28" data-nb-chars="156">Jakoby už&nbsp;kdysi dávno ve&nbsp;mně něco umřelo. Ztuhlo mi&nbsp;maso okolo očí… A&nbsp;tak s&nbsp;porozuměním myslím na&nbsp;kamaráda Béďu, který poztrácel po&nbsp;světě kusy svého života.</span></p>
          <p class="chunk" data-nb-ref-number="642" data-nb-words="141" data-nb-chars="848"><span class="idea" data-nb-ref-number="642" id="idea642" data-nb-words="141" data-nb-chars="848">Viděl jsem kdysi u&nbsp;jedněch lidí z&nbsp;Českého Dubu, měli malé hospodářství plné šťastných zvířat&nbsp;– psů a&nbsp;koček, kozel a&nbsp;jeho stádečko mečeli před večerním krmením&nbsp;– viděl jsem na&nbsp;vlastní oči osma­dvacetiletého kocoura. Seděl na&nbsp;okenním parapetu, mezi fíkusy, vyhříval se&nbsp;v&nbsp;podvečerním slunci za&nbsp;oknem. Byl vychrtlý a&nbsp;nehybný, vypadal jako vycpaný&nbsp;– ostatní zvířata ho&nbsp;obcházela uctivým obloukem. Babička, která se&nbsp;o&nbsp;něj starala, říkala, že&nbsp;ho&nbsp;takhle vynáší už&nbsp;několik let. Jí&nbsp;velice málo a&nbsp;jenom občas za&nbsp;pár dní se&nbsp;napije nějaké polívky… Celý život se&nbsp;pral s&nbsp;ostatními kocoury a&nbsp;nadevše miloval, když někde narazil na&nbsp;malá koťata. Zakousl je&nbsp;všechny a&nbsp;sežral. Rok za&nbsp;rokem. Málo jich přežilo v&nbsp;jeho rajonu… Teď sedí mezi květináči na&nbsp;štrikovaném polštářku, nehybně zírá jasnýma, úžasně zářivýma očima. Hledí skrz tento svět a&nbsp;nemůže, nebo neumí umřít.</span></p>
        </section>
        <section>
          <p class="chunk" data-nb-ref-number="643" data-nb-words="56" data-nb-chars="358"><span class="idea" data-nb-ref-number="643" id="idea643" data-nb-words="56" data-nb-chars="358">Béďa zlehka našlapuje životem. Opatrnými, nenápadnými kroky prochází ulicemi a&nbsp;chvílemi se&nbsp;ztrácí v&nbsp;davech lidí, je&nbsp;průhledný, když kráčí podél fasád domů. Neviditelný pro toho, komu nese v&nbsp;zubech rudou růži. S&nbsp;nevinnýma dívčíma očima odvede na&nbsp;druhý břeh svého klienta, aby se&nbsp;pak vracel sám do&nbsp;rušného života, pod víčky kusy zmrzlého meziplanetárního ledu.</span></p>
          <p class="chunk" data-nb-ref-number="644" data-nb-words="17" data-nb-chars="114"><span class="idea" data-nb-ref-number="644" id="idea644" data-nb-words="17" data-nb-chars="114">A&nbsp;tak naplněn podivnou energií z&nbsp;toho závratného pohledu do&nbsp;propasti, tančí životem jako elegantní černý tanečník.</span></p>
        </section>
        <section>
          <p class="chunk" data-nb-ref-number="645" data-nb-words="42" data-nb-chars="221"><span class="idea" data-nb-ref-number="645" id="idea645" data-nb-words="42" data-nb-chars="221">Usnul jsem náhle, stáhlo mě&nbsp;to&nbsp;do&nbsp;postele, jako bych jel po&nbsp;skluzavce. V&nbsp;jedné chvíli jsem ještě tápavě hledal seprané, vytahané triko, v&nbsp;němž léta spím&nbsp;– a&nbsp;za okamžik jsem už&nbsp;ležel a&nbsp;oči se&nbsp;zaklaply jak poklopy od&nbsp;tanku.</span></p>
          <p class="chunk" data-nb-ref-number="646" data-nb-words="30" data-nb-chars="186"><span class="idea" data-nb-ref-number="646" id="idea646" data-nb-words="30" data-nb-chars="186">Spal jsem hlubokým, bezesným spánkem. Za&nbsp;okny putoval den. Všechen jeho lomoz a&nbsp;ruch, vzdálené houkání sanitek a&nbsp;policejních vozů, z&nbsp;toho všeho nevím nic. Moje mysl plavala pod hladinou.</span></p>
        </section>
        <section>
          <p class="chunk" data-nb-ref-number="647" data-nb-words="34" data-nb-chars="215"><span class="idea" data-nb-ref-number="647" id="idea647" data-nb-words="34" data-nb-chars="215">Už&nbsp;se&nbsp;šeřilo v&nbsp;prolukách mezi domy. Vynořil jsem se&nbsp;z&nbsp;hlubin nevědomí náhle jak huňatá mořská vydra. Jen jsem ležel a&nbsp;naslouchal podvečernímu pění, krásnému vyhrožování čimčaráka kosáka někde na&nbsp;anténě ve&nbsp;střechách.</span></p>
          <p class="chunk" data-nb-ref-number="648" data-nb-words="32" data-nb-chars="198"><span class="idea" data-nb-ref-number="648" id="idea648" data-nb-words="32" data-nb-chars="198">Zvláštní je, když člověk začíná den navečer. Jako bych odněkud přiletěl letadlem a&nbsp;časová pásma ve&nbsp;mně postupně dobíhají. Chodím po&nbsp;bytě, vařím kafe a&nbsp;teprve proud studené vody mě&nbsp;doopravdy probudí.</span></p>
          <p class="chunk" data-nb-ref-number="649" data-nb-words="43" data-nb-chars="287"><span class="idea" data-nb-ref-number="649" id="idea649" data-nb-words="43" data-nb-chars="287">Seděl jsem u&nbsp;okna, oddaloval, až&nbsp;budu muset rozsvítit lampu, a&nbsp;v&nbsp;posledním světle modrého soumraku četl své načmárané poznámky. Mám už&nbsp;plnou krabici zápisů a&nbsp;myšlenek, poznatků a&nbsp;letmých pozorování. Je&nbsp;to&nbsp;kilo žlutých lepicích papírků, hrouda navzájem speklého, stárnoucího listí života.</span></p>
          <p class="chunk" data-nb-ref-number="650" data-nb-words="37" data-nb-chars="223"><span class="idea" data-nb-ref-number="650" id="idea650" data-nb-words="37" data-nb-chars="223">Zrovna jsem se&nbsp;pokoušel přijít na&nbsp;systém, jak poznámky roztřídit a&nbsp;zpracovat, když zazvonil telefon. Tuhle pevnou linku jsem nezrušil, pár lidí chodí po&nbsp;světě&nbsp;– občas si&nbsp;zavoláme, a&nbsp;hodinové diskuse nejsou tak znát na&nbsp;účtu.</span></p>
          <p class="chunk" data-nb-ref-number="651" data-nb-words="34" data-nb-chars="197"><span class="idea" data-nb-ref-number="651" id="idea651" data-nb-words="34" data-nb-chars="197">Volá Strašničák, kamarád z&nbsp;dávných časů, když jsem se&nbsp;v&nbsp;jednom psychiatrickém stacionáři pokoušel dosazovat do&nbsp;neřešitelné rovnice života (x = můj život, y&nbsp;= svět, a&nbsp;neznámá byl klid a&nbsp;mír v&nbsp;duši).</span></p>
          <p class="chunk" data-nb-ref-number="652" data-nb-words="120" data-nb-chars="759"><span class="idea" data-nb-ref-number="652" id="idea652" data-nb-words="120" data-nb-chars="759">S. tam sedával mezi plačtivými, upravenými neurotiky a&nbsp;koulel temnýma očima&nbsp;– úplně se&nbsp;mu&nbsp;protáčely panenky, jak byl plný psychofarmak a&nbsp;děsivých zážitků z&nbsp;vojny. „Kasárna Cheb, řev na&nbsp;chodbách, zbraně a&nbsp;střelivo, skládka odpadků, sypal se&nbsp;žhavej popel&nbsp;– bylo to&nbsp;peklo!“ komentoval jednou, když jsem se&nbsp;ptal. Měl tam jednu ataku psychózy a&nbsp;pokus o&nbsp;sebevraždu. Pak už&nbsp;to&nbsp;bylo dobré, pár dní na&nbsp;přístrojích a&nbsp;kapačkách, pak vojenská psychiatrie a&nbsp;šel domů. Zemědělský inženýr, který jaksi nikdy nevěděl, jak se&nbsp;nandává plynová maska, a&nbsp;při sborce a&nbsp;rozborce samopalu zůstal stát s&nbsp;rukama plnýma železných součástek a&nbsp;všichni viděli, že&nbsp;tomuhle člověku doopravdy uletěly včely. Jako vojín-absolvent doškobrtal až&nbsp;k&nbsp;tomu zkratkovitému, ale zřejmě jedinému řešení.</span></p>
          <p class="chunk" data-nb-ref-number="653" data-nb-words="47" data-nb-chars="326"><span class="idea" data-nb-ref-number="653" id="idea653" data-nb-words="47" data-nb-chars="326">Strašničák mě&nbsp;v&nbsp;telefonu zve, abychom pozítří navštívili výstavu, nějací současní surrealisté něco vystavují někde… V&nbsp;podstatě se&nbsp;mi&nbsp;z&nbsp;toho zvedne kufr, čtvrtá nebo kdovíjaká generace šedovlasých dobráků, kteří se&nbsp;hlásí k&nbsp;té zakladatelské, předválečné skupině. Jsou to&nbsp;takoví „lumírovci“ nebo „baráčníci“. Nelze je&nbsp;brát vážně.</span></p>
          <p class="chunk" data-nb-ref-number="654" data-nb-words="40" data-nb-chars="236"><span class="idea" data-nb-ref-number="654" id="idea654" data-nb-words="40" data-nb-chars="236">Navrhuji, že&nbsp;bychom raději mohli jít do&nbsp;Městské knihovny na&nbsp;Kinteru. Na&nbsp;plakátě sedí havran s&nbsp;ručičkama, má&nbsp;botičky a&nbsp;je to&nbsp;takový&nbsp;– „špačíček pán“. Krákavý rozumbrada (jak jsem později zjistil na&nbsp;netu). Výsledek analýzy&nbsp;– to&nbsp;zní dobře.</span></p>
          <p class="chunk" data-nb-ref-number="655" data-nb-words="43" data-nb-chars="276"><span class="idea" data-nb-ref-number="655" id="idea655" data-nb-words="43" data-nb-chars="276">S. souhlasí, a&nbsp;tak po&nbsp;paterém zopakování času a&nbsp;místa srazu zavěsím. Strašničák při své obsesivní opatrnosti opakuje vždy několikrát všechny koordináty a&nbsp;nakonec čeká, až&nbsp;zavěsím. Prostě stojí u&nbsp;telefonu a&nbsp;čeká, dokud neuslyší klapnutí. Tyhle jeho rituály znám už&nbsp;desítky let.</span></p>
          <p class="chunk" data-nb-ref-number="656" data-nb-words="56" data-nb-chars="362"><span class="idea" data-nb-ref-number="656" id="idea656" data-nb-words="56" data-nb-chars="362">S. je&nbsp;podivuhodný mimozemšťan. Našedlý přízrak s&nbsp;velkou hlavou na&nbsp;hubeném těle. Cvičí a&nbsp;dodržuje přísnou životosprávu. Klíčící obilní semena zobe pinzetou z&nbsp;tácu na&nbsp;okenním parapetu. Jeho různé kaše a&nbsp;„maltové“ směsi, kakaové a&nbsp;rozinkové humusy, taveniny a&nbsp;míchaniny&nbsp;– všechno to&nbsp;je&nbsp;strava pro velkého kojence, anebo mladého starce. Záleží jenom na&nbsp;úhlu pohledu.</span></p>
          <p class="chunk" data-nb-ref-number="657" data-nb-words="46" data-nb-chars="267"><span class="idea" data-nb-ref-number="657" id="idea657" data-nb-words="46" data-nb-chars="267">S. má&nbsp;zvláštní oční kontakt. Jako každý samotář je&nbsp;i&nbsp;on vybaven „třetím okem“. Je&nbsp;schopen vidět a&nbsp;odečítat výrazy z&nbsp;tváří, ale především analyzuje hlasová hnutí a&nbsp;celkové chvění organismu. Chová se&nbsp;vlastně jako dravá ryba žijící v&nbsp;temnotách, v&nbsp;kalné vodě někde u&nbsp;dna.</span></p>
          <p class="chunk" data-nb-ref-number="658" data-nb-words="132" data-nb-chars="798"><span class="idea" data-nb-ref-number="658" id="idea658" data-nb-words="132" data-nb-chars="798">Chvění registruje jeho čelní sonar, a&nbsp;tak nepotřebuje dlouze hledět lidem do&nbsp;očí. To&nbsp;koneckonců nedělám ani já. Uvědomuju si, že&nbsp;je&nbsp;potřebná výměna pohledů, ale tohle praktikuji pouze se&nbsp;slečnami, které mám rád. Taky znám&nbsp;– jako tlusté zvíře&nbsp;– upřený pohled šelem psovitých i&nbsp;kočkovitých, soupeři si&nbsp;hledí do&nbsp;očí pár vteřin předtím, než se&nbsp;na&nbsp;sebe vrhnou. Tomuhle se&nbsp;ale vyhýbám, soupeření v&nbsp;padesáti letech je&nbsp;směšná úchylka. Sklopené oči udělají víc, než bys čekal… Jsou jedinci, kteří zírají na&nbsp;druhé, do&nbsp;očí&nbsp;– dlouze a&nbsp;bez přestání. Někde uvnitř jejich podvědomí je&nbsp;skrytá agrese emocionálního parazita. Nicméně i&nbsp;tito čumilové stárnou a&nbsp;neřešitelné rozpory v&nbsp;jejich životě je&nbsp;nakonec přinutí sklopit zrak a&nbsp;vyžírat sama sebe. Dívat se&nbsp;do&nbsp;očí druhému člověku&nbsp;– pár okamžiků před výbuchem nitra.</span></p>
        </section>
        <section>
          <p class="chunk" data-nb-ref-number="659" data-nb-words="106" data-nb-chars="629"><span class="idea" data-nb-ref-number="659" id="idea659" data-nb-words="106" data-nb-chars="629">Strašničák pravidelně v&nbsp;hospodách a&nbsp;kavárnách hovoří do&nbsp;stolu, když přijde obsluha. Nikdy si&nbsp;neobjedná rovnou, z&nbsp;hlavy, vždy musí servírka přinést nápojový lístek. Já&nbsp;se&nbsp;v&nbsp;těch chvílích chovám úplně separátně, objednám si&nbsp;své pivo nebo kafe a&nbsp;S. čte půl hodiny položku po&nbsp;položce, aby si&nbsp;nakonec stejně jako vždy objednal zelený čaj. Když je&nbsp;v&nbsp;nabídce jídel snídaňové menu, tak se&nbsp;v&nbsp;osm večer dožaduje sázených vajec a&nbsp;většinou mu&nbsp;je&nbsp;hodný kuchař udělá. Pak je&nbsp;šťastný jak blecha a&nbsp;krákavým hlasem pronáší poznatky ze&nbsp;svého osobního života, některé jsou takové povahy, že&nbsp;s&nbsp;ohledem na&nbsp;osazenstvo u&nbsp;okolních stolů musím S. tlumit.</span></p>
          <p class="chunk" data-nb-ref-number="660" data-nb-words="64" data-nb-chars="430"><span class="idea" data-nb-ref-number="660" id="idea660" data-nb-words="64" data-nb-chars="430">Jednou jsme seděli v&nbsp;tiché hospodě ve&nbsp;Strašnicích. Pod schůdky z&nbsp;ulice byl výčep, kde starší paní seděla na&nbsp;židli a&nbsp;dívala se&nbsp;na&nbsp;televizi se&nbsp;staženým zvukem. V&nbsp;zadní místnosti seděla skupinka mimopražských dělníků. Mluvili slezským nářečím. Tlumený hovor v&nbsp;zešeřelé místnosti vhodně doplňoval bzíkavý, tiše rachotící větrák ve&nbsp;zdi, jehož vrtule a&nbsp;plechové žaluzie obtěžkané olejnatým nánosem kouře zněly jako melancholický čmelák.</span></p>
          <p class="chunk" data-nb-ref-number="661" data-nb-words="58" data-nb-chars="388"><span class="idea" data-nb-ref-number="661" id="idea661" data-nb-words="58" data-nb-chars="388">Do&nbsp;zadumané atmosféry nedělního odpoledne, kdy se&nbsp;kalný šedivý den coural nad strašnickými dvorky a&nbsp;zahradami, na&nbsp;okamžik umlkl hovor dělníků od&nbsp;vedlejšího stolu&nbsp;– tuhle pauzu patologicky jasnozřivě použil Strašničák ke&nbsp;svému prohlášení, které bylo zároveň lamentem a&nbsp;tázací větou. Polkl širokými žabími ústy a&nbsp;hlasitým kvákavým hlasem pronesl: „Proč není na&nbsp;světě, mezi lidma víc lásky?“</span></p>
          <p class="chunk" data-nb-ref-number="662" data-nb-words="49" data-nb-chars="273"><span class="idea" data-nb-ref-number="662" id="idea662" data-nb-words="49" data-nb-chars="273">Trhli jsme sebou všichni&nbsp;– parta chlapů u&nbsp;stolu, já&nbsp;jsem zaťal prsty a&nbsp;chytl jsem se&nbsp;ucha půllitru. Z&nbsp;výčepu bylo slyšet, že&nbsp;se&nbsp;hnula i&nbsp;hostinská, šouravé kroky se&nbsp;blížily, podívala se, jestli máme všichni plné půllitry, vrátila se, a&nbsp;než si&nbsp;sedla, u&nbsp;televize přidala zvuk.</span></p>
          <p class="chunk" data-nb-ref-number="663" data-nb-words="80" data-nb-chars="482"><span class="idea" data-nb-ref-number="663" id="idea663" data-nb-words="80" data-nb-chars="482">Ten vzdálený prázdný hlahol nás všechny vrátil do&nbsp;reality. Dělníci se&nbsp;zvedli jako jeden muž, zaplatili u&nbsp;pultu a&nbsp;odešli. Strašničák seděl, nevěda, co&nbsp;učinil… že&nbsp;v&nbsp;nás poškodil tichou nepojmenovanou nevinnost. O&nbsp;sebe jsem se&nbsp;nebál, já&nbsp;jsem příšera. Ale jak k&nbsp;tomu přijdou ti&nbsp;nevinní dělníci, chlapi od&nbsp;rodin? Hleděl jsem na&nbsp;šedivého démona, na&nbsp;psychózou poleptané vědomí. S. měl barvu režné cementové zdi a&nbsp;opět mu&nbsp;oči začínaly plout jako tenkrát v&nbsp;ústavu. Koulel očima jak Zulukafr.</span></p>
          <p class="chunk" data-nb-ref-number="664" data-nb-words="14" data-nb-chars="77"><span class="idea" data-nb-ref-number="664" id="idea664" data-nb-words="14" data-nb-chars="77">Ano, má&nbsp;pravdu&nbsp;– více lásky. Ale kurva, ať&nbsp;to&nbsp;neverbalizuje, ať&nbsp;to&nbsp;nepošpiní.</span></p>
          <p class="chunk" data-nb-ref-number="665" data-nb-words="62" data-nb-chars="441"><span class="idea" data-nb-ref-number="665" id="idea665" data-nb-words="62" data-nb-chars="441">Jednou jsem byl nedobrovolně svědkem Strašničákovy dojemné „dekonstrukce“. Projevil se&nbsp;u&nbsp;něj výron naprostého „biologického strachu“. Přišla mu&nbsp;textová zpráva. Kdosi neznámý mu&nbsp;psal, že&nbsp;v&nbsp;Liberci, v&nbsp;bytě své matky, spáchala sebevraždu jedna Strašničákova známá. Padesátiletá právnička měla dlouhodobě špatné vztahy se&nbsp;svojí matkou. Vzniklý verbální konflikt, který propukl při její návštěvě (přijela po&nbsp;letech z&nbsp;Prahy), řešila skokem z&nbsp;okna.</span></p>
          <p class="chunk" data-nb-ref-number="666" data-nb-words="111" data-nb-chars="641"><span class="idea" data-nb-ref-number="666" id="idea666" data-nb-words="111" data-nb-chars="641">Když si&nbsp;to&nbsp;Strašničák přečetl a&nbsp;naplno pochopil&nbsp;– dostavil se&nbsp;u&nbsp;něj šokový stav. Kůže se&nbsp;mu&nbsp;na&nbsp;celém těle stáhla, ztuhla a&nbsp;byla pro jeho tělo pojednou malá. Ta&nbsp;kůže chtěla odlézt, svléci se&nbsp;z&nbsp;kostí a&nbsp;masa&nbsp;– a&nbsp;jako tuhá useň zalézt někam do&nbsp;prachu pod skříň. Ze&nbsp;stařecky svraštělých rozpraskaných rtů se&nbsp;obnažily suché zuby. Dostavil se&nbsp;silný tělesný třas a&nbsp;jaktace. Přecházel bezcílně, kýval se&nbsp;v&nbsp;rohu zahrady, zšedlý úzkostí. Škála strachu u&nbsp;něho dosáhla obrazu produktivní katatonie. Asi půl dne chodil okolo chaty a&nbsp;zřejmě halucinoval nějakou bytost. Tiché mumlání se&nbsp;občas ozvalo z&nbsp;keřů, kde kýval trupem… Byl to&nbsp;smutný a&nbsp;dojemný dialog.</span></p>
        </section>
        <section>
          <p class="chunk" data-nb-ref-number="667" data-nb-words="45" data-nb-chars="293"><span class="idea" data-nb-ref-number="667" id="idea667" data-nb-words="45" data-nb-chars="293">Nikdo z&nbsp;mých letitých přátel není „úplně normální“, možná nikdo takový ani neexistuje, alespoň z&nbsp;Prahy nikoho takového neznám. Třeba je&nbsp;normalita zbožné přání, nebo je&nbsp;jen na&nbsp;venkově, na&nbsp;malých městech, mimo metropoli. Nebo je&nbsp;normalita prostě lehká mozková dysfunkce, debilita v&nbsp;mezích normy.</span></p>
          <p class="chunk" data-nb-ref-number="668" data-nb-words="49" data-nb-chars="302"><span class="idea" data-nb-ref-number="668" id="idea668" data-nb-words="49" data-nb-chars="302">Vrána k&nbsp;vráně sedá, říká se, a&nbsp;vlastně je&nbsp;to&nbsp;pravda. Podle obsahu a&nbsp;způsobu řeči druhého člověka mozek v&nbsp;podstatě automaticky identifikuje případný potenciál k&nbsp;výměně informací. Pár zkusmých, zakódovaných vět&nbsp;– a&nbsp;hned víme, na&nbsp;čem s&nbsp;tím druhým jsme. Debil, píča, slušnej magor, docela zajímavej člověk.</span></p>
        </section>
        <section>
          <p class="chunk" data-nb-ref-number="669" data-nb-words="107" data-nb-chars="667"><span class="idea" data-nb-ref-number="669" id="idea669" data-nb-words="107" data-nb-chars="667">Strašničák se&nbsp;jednou zmínil, že&nbsp;kdysi v&nbsp;mládí, někdy v&nbsp;pubertě, měl jednoho „nejlepšího“ kamaráda. Hráli si&nbsp;spolu od&nbsp;dětských let, bydleli v&nbsp;jednom bloku… Když dostihly je&nbsp;uhry a&nbsp;kejhavá mutace dospívání, oba dva&nbsp;– plaší tichošlápkové stydící se&nbsp;děvčat&nbsp;– běda, ani oslovení nezvládali, ještě tak z&nbsp;dálky, z&nbsp;křoví zavolat sprosté slovo. Když přišlo dosud neznámé puzení, prokrvení organismu v&nbsp;tělech s&nbsp;dosud dětskou myslí, tehdy vybíhali do&nbsp;krajiny na&nbsp;okraji města. Periferie byla v&nbsp;sedmdesátých letech plná opuštěných domů a&nbsp;zarostlých zahrad. Chystala se&nbsp;výstavba nové linky metra, nových sídlišť&nbsp;– a&nbsp;ta zóna nikoho začínala u&nbsp;nich, ve&nbsp;Strašnicích, přímo za&nbsp;barákem.</span></p>
          <p class="chunk" data-nb-ref-number="670" data-nb-words="68" data-nb-chars="439"><span class="idea" data-nb-ref-number="670" id="idea670" data-nb-words="68" data-nb-chars="439">V&nbsp;těch domech určených ke&nbsp;zbourání prolézali sklepy a&nbsp;půdy, nacházeli opuštěná doupata narkomanů&nbsp;– na&nbsp;podlaze jehly a&nbsp;hromádky prázdných lahviček od&nbsp;léků, někde bylo nasráno, a&nbsp;někde dokonce někdo přebýval&nbsp;– tehdy utekli se&nbsp;staženou prdelí. Ale v&nbsp;podstatě to&nbsp;byla liduprázdná oblast, a&nbsp;tak když našli příhodné opuštěné místo, vytáhli z&nbsp;kapes provázky a&nbsp;motouzky, zašmodrchané cukršpagáty, a&nbsp;dokonce jeden z&nbsp;nich neopomněl přinést švihadlo!</span></p>
          <p class="chunk" data-nb-ref-number="671" data-nb-words="91" data-nb-chars="529"><span class="idea" data-nb-ref-number="671" id="idea671" data-nb-words="91" data-nb-chars="529">Se&nbsp;zběsilou chutí se&nbsp;ti&nbsp;dva hodní chlapci navzájem svazovali. Vždycky jeden začal, podle pořadí od&nbsp;minula, nebo jak byl zrovna víc nadrženej. Jeden stál trpně a&nbsp;nehybně a&nbsp;ten druhý vázal a&nbsp;poutal, vzdychali u&nbsp;toho oba. Pak se&nbsp;ten první pokoušel dostat z&nbsp;pout, zápasil a&nbsp;svíjel se&nbsp;na&nbsp;zemi nebo připoután k&nbsp;nějakému trámu na&nbsp;půdě opuštěného domu. Ryl nohama v&nbsp;prachu a&nbsp;hořely jim tváře vzrušením… Takhle se&nbsp;setkávali v&nbsp;tmách, vzdychali a&nbsp;supěli, bezmocní před chtěním něčeho ještě nejasného&nbsp;– co&nbsp;je&nbsp;ale prostupovalo jako elektřina.</span></p>
          <p class="chunk" data-nb-ref-number="672" data-nb-words="22" data-nb-chars="122"><span class="idea" data-nb-ref-number="672" id="idea672" data-nb-words="22" data-nb-chars="122">Strašničák byl k&nbsp;smrti rád spoutaný. Úplně se&nbsp;zbláznil v&nbsp;té chvíli, když bojoval a&nbsp;pokoušel se&nbsp;osvobodit a&nbsp;„ono to&nbsp;nešlo“.</span></p>
          <p class="chunk" data-nb-ref-number="673" data-nb-words="24" data-nb-chars="137"><span class="idea" data-nb-ref-number="673" id="idea673" data-nb-words="24" data-nb-chars="137">Protože mi&nbsp;sdělil, že&nbsp;„pak už&nbsp;jsme se&nbsp;nestýkali“, usuzuji z&nbsp;toho, že&nbsp;na&nbsp;té&nbsp;půdě mezi trámy docházelo k&nbsp;nejasnému zakončení těchto seancí.</span></p>
          <p class="chunk" data-nb-ref-number="674" data-nb-words="49" data-nb-chars="273"><span class="idea" data-nb-ref-number="674" id="idea674" data-nb-words="49" data-nb-chars="273">S. je&nbsp;v&nbsp;podstatě tajnůstkář a&nbsp;libuje si&nbsp;ve&nbsp;svých rituálech. Řekne jen to, u&nbsp;čeho potřebuje uvolnit dávnou tenzi, a&nbsp;zároveň&nbsp;– jako každý&nbsp;– nechce na&nbsp;sebe říct nic „závadného“. Všechno to&nbsp;jsou ve&nbsp;skutečnosti chiméry zbytečných obav. Ale ostatně jako vždy&nbsp;– jde o&nbsp;ten „pocit“.</span></p>
        </section>
        <section>
          <p class="chunk" data-nb-ref-number="675" data-nb-words="19" data-nb-chars="121"><span class="idea" data-nb-ref-number="675" id="idea675" data-nb-words="19" data-nb-chars="121">Vzpomněl jsem si&nbsp;na&nbsp;tuhle historku, když jsem před lety pobýval na&nbsp;Strašničákově chalupě pod kopcem Melechov na&nbsp;Vysočině.</span></p>
          <p class="chunk" data-nb-ref-number="676" data-nb-words="39" data-nb-chars="278"><span class="idea" data-nb-ref-number="676" id="idea676" data-nb-words="39" data-nb-chars="278">Šli jsme podvečerní procházkou lesem, po&nbsp;štěrkové cestě. Mušky poletovaly v&nbsp;paprscích rudého světla, které prozařovalo temné koruny smrků. Po&nbsp;svažitém terénu stékaly v&nbsp;lesních údolích mumlající, cinkotavé potůčky a&nbsp;bylo ticho. Jen osamělý ptáček občas zazpíval krátkou písničku.</span></p>
          <p class="chunk" data-nb-ref-number="677" data-nb-words="21" data-nb-chars="129"><span class="idea" data-nb-ref-number="677" id="idea677" data-nb-words="21" data-nb-chars="129">Pejsek Tonda, můj companero, pobíhal vpředu a&nbsp;zase se&nbsp;k&nbsp;nám vracel. Sál nosem v&nbsp;chladivých závanech večera. Četl „jelení noviny“.</span></p>
          <p class="chunk" data-nb-ref-number="678" data-nb-words="25" data-nb-chars="171"><span class="idea" data-nb-ref-number="678" id="idea678" data-nb-words="25" data-nb-chars="171">Letní vzduch zvolna pohyboval listím stříbrných buků a&nbsp;světle zelené chmýří mladých modřínů podél cesty… mechové polštáře mezi žulovými kameny na&nbsp;stráních… svět byl mladý.</span></p>
          <p class="chunk" data-nb-ref-number="679" data-nb-words="105" data-nb-chars="680"><span class="idea" data-nb-ref-number="679" id="idea679" data-nb-words="105" data-nb-chars="680">Vtom vzdálený lidský hlas vytrhl všechny z&nbsp;tichého zamyšlení. Přivázal jsem si&nbsp;raději Toníka, kdyby to&nbsp;byl nějaký myslivec. Strašničák, chovající se&nbsp;do&nbsp;té&nbsp;chvíle netečně, pojednou prudce znehybněl a&nbsp;na pár vteřin naslouchal. Zachytil jsem znělý témbr… V&nbsp;tom okamžiku Strašničák něco zamumlal a&nbsp;zmizel v&nbsp;hustém mlází. Rychle se&nbsp;prodíral vzrostlou hustou smrčinou, a&nbsp;dokonce se&nbsp;mu&nbsp;podařilo vyplašit srnčí rodinku, která mi&nbsp;přeběhla kousek před nosem. Tonda byl nadšený a&nbsp;vysokým štěkotem mermomocí chtěl pronásledovat to&nbsp;stádečko lehkonohých. Sál pach ze&nbsp;stop, která nechala kopýtka v&nbsp;mokrém písku na&nbsp;kraji cesty… vypadalo to, jako by&nbsp;tu&nbsp;někdo utíkal v&nbsp;malinkých dámských lodičkách.</span></p>
          <p class="chunk" data-nb-ref-number="680" data-nb-words="56" data-nb-chars="313"><span class="idea" data-nb-ref-number="680" id="idea680" data-nb-words="56" data-nb-chars="313">To&nbsp;už&nbsp;se&nbsp;ale znělý břišní baryton přiblížil a&nbsp;zpoza zákrutu lesní cesty vyšla dvojice a&nbsp;kráčela mi&nbsp;v&nbsp;„ústrety“. Byl to&nbsp;ještě sošný starý chlap a&nbsp;o&nbsp;mnoho let mladší, drobná a&nbsp;útlá žena. Blondýna myslím měla brýle. A&nbsp;u&nbsp;nohou se&nbsp;jim hemžila malinká kolie, dospělý pejsek, snad čubička, tomuhle druhu se&nbsp;říká sheltie.</span></p>
          <p class="chunk" data-nb-ref-number="681" data-nb-words="43" data-nb-chars="246"><span class="idea" data-nb-ref-number="681" id="idea681" data-nb-words="43" data-nb-chars="246">Toník jako můj „chargé ďaffaires“ se&nbsp;okamžitě začal zdravit s&nbsp;pejskem, dvojice to&nbsp;s&nbsp;veselostí komentovala a&nbsp;též já&nbsp;(jako dobrý „psář“) se&nbsp;přidal k&nbsp;té psí veselici. Prohodili jsme pár vět jako lidé, jejichž psi si&nbsp;padli do&nbsp;oka. Rozloučili jsme se.</span></p>
          <p class="chunk" data-nb-ref-number="682" data-nb-words="34" data-nb-chars="213"><span class="idea" data-nb-ref-number="682" id="idea682" data-nb-words="34" data-nb-chars="213">Dvojice pokračovala ve&nbsp;volné chůzi, jen se&nbsp;chvílemi otáčela za&nbsp;praskotem větví. Měl jej na&nbsp;svědomí Strašničák, který utíkal po&nbsp;strmé stráni mezi hustými stromy a&nbsp;při své nešikovnosti dělal hluk jako stádo muflonů.</span></p>
          <p class="chunk" data-nb-ref-number="683" data-nb-words="79" data-nb-chars="527"><span class="idea" data-nb-ref-number="683" id="idea683" data-nb-words="79" data-nb-chars="527">Když asi po&nbsp;kilometru volné chůze jsem za&nbsp;ohybem cesty narazil na&nbsp;prudce oddychujícího, poškrábaného Strašničáka (jenž je&nbsp;jinak opatrný, hypochondrický nemrcouch, pijící vlažnou vodu a&nbsp;nosící po&nbsp;Praze batůžek s&nbsp;deštníkem, svetrem, podložkou na&nbsp;sezení a&nbsp;svačinou… opatrný na&nbsp;jakýkoliv dotyk s&nbsp;předměty, vyhýbající se&nbsp;dotyku s&nbsp;čímkoli živým&nbsp;– a&nbsp;k&nbsp;tomu ten překvapený nešikovný způsob, jakým uchopí při pozdravu podávanou ruku&nbsp;– pojednou ukáže neznalému spontánnímu dobrákovi, že&nbsp;má&nbsp;co&nbsp;do&nbsp;činění se&nbsp;studeným velemlokem japonským).</span></p>
          <p class="chunk" data-nb-ref-number="684" data-nb-words="77" data-nb-chars="470"><span class="idea" data-nb-ref-number="684" id="idea684" data-nb-words="77" data-nb-chars="470">Na&nbsp;otázku, proč ten nepochopitelný úprk před dvojicí starších manželů, S. nejasně odpověděl, že&nbsp;to&nbsp;jsou vzdálení příbuzní z&nbsp;vesnice, chlap z&nbsp;hlasem jak kontrabas je&nbsp;herec z&nbsp;budovatelských filmů z&nbsp;padesátých let, ještě účinkuje v&nbsp;rozhlasových hrách a&nbsp;brumlá do&nbsp;éteru četbu na&nbsp;dobrou noc, ta&nbsp;o&nbsp;mnoho mladší sympatická blondýnka je&nbsp;jeho druhá žena. Strašničák bezelstně tiše zadrmolil: „Nechci, aby mě&nbsp;potkali na&nbsp;procházce v&nbsp;lese… s&nbsp;chlapem. Aby si&nbsp;o&nbsp;mně&nbsp;– něco nemysleli.“</span></p>
          <p class="chunk" data-nb-ref-number="685" data-nb-words="68" data-nb-chars="457"><span class="idea" data-nb-ref-number="685" id="idea685" data-nb-words="68" data-nb-chars="457">Úplně mě&nbsp;omráčila ta&nbsp;patologická, úzkostná záminka k&nbsp;úprku lesem. Takovou chudáčkovskou obavu chová v&nbsp;sobě tenhle pošahaný chlapík. Tady musí být něco skrytého. Normálnímu třicetiletému chlapovi přeci nemůže takováhle myšlenka přijít vůbec na&nbsp;mysl. Něco se&nbsp;zřejmě stalo na&nbsp;půdě mezi zaprášenými trámy. Na&nbsp;něco tam chlapci toho dusného, řekněme nedělního odpoledne roku 1976 narazili… našli tepající žílu v&nbsp;kamarádově dlani, na&nbsp;konci pak bylo „něco“ mokrého.</span></p>
        </section>
        <section>
          <p class="chunk" data-nb-ref-number="686" data-nb-words="62" data-nb-chars="428"><span class="idea" data-nb-ref-number="686" id="idea686" data-nb-words="62" data-nb-chars="428">S. má&nbsp;zachovalou samčí schopnost, čas od&nbsp;času se&nbsp;mu&nbsp;podaří najít slečnu. Jako účastník různých terapeutických cvičebních kurzů, pohybových a&nbsp;očistných programů s&nbsp;prvky tance a&nbsp;gymnastiky bývá většinou jediným samcem mezi desítkami vážných, staropanenských vysokoškolaček, které to&nbsp;„přepískly“ s&nbsp;učením, a&nbsp;tak „zakysly“, nebo rozvedených třicetiletých žen (většinou s&nbsp;malým dítětem)&nbsp;– které se&nbsp;rozhodly, že&nbsp;teď začnou nový život.</span></p>
          <p class="chunk" data-nb-ref-number="687" data-nb-words="76" data-nb-chars="512"><span class="idea" data-nb-ref-number="687" id="idea687" data-nb-words="76" data-nb-chars="512">Strašničák je&nbsp;v&nbsp;těchto vodách jako doma, vyměňuje si&nbsp;recepty na&nbsp;správnou přípravu zeleného čaje, lehce přeskakujícím, vysokým hlasem konzultuje s&nbsp;děvčaty problematiku „očistných klystýrů“. Ony mu&nbsp;na&nbsp;oplátku nosí ochutnat různé jáhelníky, zákusky z&nbsp;režné mouky. (Čím mazlavější, fádnější chuť celozrnného tmavého těsta, čím mohutnější jsou&nbsp;– jak velký šváb odporně velká dýňová semena&nbsp;– tím lépe.) Protože co&nbsp;chutná jak rozemletá kancelář starého žlučníkáře (včetně jeho umělých zubů a&nbsp;staré berle), to&nbsp;je&nbsp;zdravé.</span></p>
          <p class="chunk" data-nb-ref-number="688" data-nb-words="74" data-nb-chars="476"><span class="idea" data-nb-ref-number="688" id="idea688" data-nb-words="74" data-nb-chars="476">Tady, v&nbsp;těchto cvičebnách je&nbsp;S. králem. Pokud se&nbsp;tam objeví ještě nějaký muž, většinou to&nbsp;není žádná konkurence. Zpravidla to&nbsp;bývají „přeléčení“ mladí psychotici, u&nbsp;nichž se&nbsp;ještě snaží lékaři o&nbsp;„resocializaci“. Jednou dvakrát přijdou, ale jsou tak utlumení léky a&nbsp;zároveň poškození tím regresivním procesem, že&nbsp;je&nbsp;pohled na&nbsp;brebentící dav ženských odstřelí sám od&nbsp;sebe do&nbsp;meziplanetárního prostoru uvnitř hlavy, kde budou čekat a&nbsp;hibernovat&nbsp;– dokud je&nbsp;nenavštíví svatá ataka.</span></p>
          <p class="chunk" data-nb-ref-number="689" data-nb-words="113" data-nb-chars="730"><span class="idea" data-nb-ref-number="689" id="idea689" data-nb-words="113" data-nb-chars="730">Strašničák nešikovně, ale snaživě cvičí&nbsp;– máchá pažemi jak větrný mlýn, vejrá bezelstně okolo sebe, tělnatá dívka předcvičuje za&nbsp;doprovodu reprodukované hudby, její bohaté poprsí sebou háže a&nbsp;S. nemůže odtrhnout oči. Když zabloudí rentgenovýma očima po&nbsp;svých okolo stojících a&nbsp;pilně do&nbsp;rytmu hopsajících kolegyních, sám vypadá při tom street dancingu jako postižený tancem svatého Víta. Jednou mi&nbsp;pouštěl nějaký videozáznam ze&nbsp;cvičení&nbsp;– málem jsem se&nbsp;pochcal smíchy. V&nbsp;podstatě to&nbsp;vypadá, jako by&nbsp;nějaký zlý loutkář trhal nitěmi a&nbsp;vodil ho&nbsp;po&nbsp;jevišti… Když tedy koulí svými temnými zornicemi po&nbsp;děvčatech a&nbsp;ženách, mnohá si&nbsp;rychle upraví neposlušnou loknu vlasů, poopraví gumu u&nbsp;napjatých „body“, jakoby náhodou se&nbsp;něčemu zasměje.</span></p>
          <p class="chunk" data-nb-ref-number="690" data-nb-words="37" data-nb-chars="229"><span class="idea" data-nb-ref-number="690" id="idea690" data-nb-words="37" data-nb-chars="229">Tady získává S. kontakty na&nbsp;mladé osamělé ženy, na&nbsp;stárnoucí dívky. Chodí pak s&nbsp;nimi na&nbsp;procházky po&nbsp;pražských parcích. Zde se&nbsp;pokouší o&nbsp;tělesný kontakt a&nbsp;povětšinou, budiž mu&nbsp;chvála, je&nbsp;po&nbsp;příslušné zdvořilostní pauze připuštěn.</span></p>
          <p class="chunk" data-nb-ref-number="691" data-nb-words="88" data-nb-chars="572"><span class="idea" data-nb-ref-number="691" id="idea691" data-nb-words="88" data-nb-chars="572">Tehdy, v&nbsp;těchto časech hojnosti, se&nbsp;S. odmlčí třeba na&nbsp;půl roku nebo klidně i&nbsp;na dvě léta. Jako vlaštovka, jako pozdrav z&nbsp;dalekých zemí přiletí na&nbsp;mé&nbsp;narozeniny do&nbsp;poštovní schránky ručně vyrobené přání. Je&nbsp;to&nbsp;vždy kladívková čtvrtka zastřižená do&nbsp;rozměrů pohlednice. Na&nbsp;straně, kde bývají tovární fotografie květin nebo hrady a&nbsp;zámky, je&nbsp;pečlivou rukou namalována, hnědou, zelenou a&nbsp;fialovou pastelkou vyvedená síť geometrických, opakujících se&nbsp;vzorů, taková kosočtvercová smutná mandala. Tehdy vím, že&nbsp;kamarád žije a&nbsp;náš rozhovor započatý před čtvrt stoletím stále trvá.</span></p>
        </section>
        <section>
          <p class="chunk" data-nb-ref-number="692" data-nb-words="15" data-nb-chars="115"><span class="idea" data-nb-ref-number="692" id="idea692" data-nb-words="15" data-nb-chars="115">S. má&nbsp;při své introvertované schizoidní osobnosti dobrou schopnost popisovat lidi a&nbsp;charakterizovat jejich chování.</span></p>
          <p class="chunk" data-nb-ref-number="693" data-nb-words="40" data-nb-chars="283"><span class="idea" data-nb-ref-number="693" id="idea693" data-nb-words="40" data-nb-chars="283">Též disponuje detektivními návyky, kdy jako nadržený osamělec stopoval dívky k&nbsp;jejich domovům. Podle rozsvícených oken a&nbsp;jmenovek u&nbsp;zvonků vedle domovních dveří usuzoval a&nbsp;vylučovací metodou, za&nbsp;pomoci telefonního seznamu a&nbsp;plánu Prahy, posléze identifikoval jména a&nbsp;čísla dotyčných.</span></p>
          <p class="chunk" data-nb-ref-number="694" data-nb-words="80" data-nb-chars="587"><span class="idea" data-nb-ref-number="694" id="idea694" data-nb-words="80" data-nb-chars="587">Tímto způsobem a&nbsp;též analýzou rozhovorů v&nbsp;barevných magazínech získával adresy oblíbených českých hereček. Udělal jsem mu&nbsp;kdysi velkou radost&nbsp;– když jsem mu&nbsp;věnoval interní telefonní seznam Filmového studia Barrandov. Byly tam adresy a&nbsp;neveřejná telefonní čísla národních umělců, zpěváků a&nbsp;hlavně mladých, hezkých hereček… Vedl si&nbsp;v&nbsp;těch letech pětatřicetiletý inženýr meliorací album mladých československých i&nbsp;zahraničních filmových krasavic. Většinou „nešel na&nbsp;kontakt“, občas napsal dopis. A&nbsp;tím se&nbsp;veškerá aktivita Mezinárodní kriminální ústředny Strašnice vyčerpala a&nbsp;spotřebovala.</span></p>
        </section>
        <section>
          <p class="chunk" data-nb-ref-number="695" data-nb-words="37" data-nb-chars="226"><span class="idea" data-nb-ref-number="695" id="idea695" data-nb-words="37" data-nb-chars="226">V&nbsp;hlavě mi&nbsp;zůstalo pár setkání, kdy mě&nbsp;chtěl z&nbsp;nějakého důvodu (asi mě&nbsp;taky zahrnul&nbsp;– vedle barytonového herce a&nbsp;jeho ženy&nbsp;– do&nbsp;společenstva, které podezřívá stárnoucího hocha S. z&nbsp;homosexuality) seznámit se&nbsp;svými partnerkami.</span></p>
          <p class="chunk" data-nb-ref-number="696" data-nb-words="98" data-nb-chars="549"><span class="idea" data-nb-ref-number="696" id="idea696" data-nb-words="98" data-nb-chars="549">Představil mi&nbsp;postupně během let několik dívek&nbsp;– povětšinou tichých samotářských myšek. U&nbsp;jedné si&nbsp;pamatuji, byla to&nbsp;dcera emigrantů do&nbsp;Kanady, jak její neurotický ambiciózní otec, když mu&nbsp;došlo, že&nbsp;„americký sen“ se&nbsp;ho&nbsp;netýká, že&nbsp;přijel pozdě a&nbsp;nikdy se&nbsp;nevyhrabe z&nbsp;podřadné práce v&nbsp;kanceláři, ten padesátník, kterému ujel vlak, se&nbsp;vybíjel na&nbsp;své dceři, že&nbsp;se&nbsp;málo snaží atd. Říkal před ní&nbsp;u&nbsp;večeře: „Ta naše holka, ta&nbsp;nám ještě ukáže, ta&nbsp;nám oplatí, že&nbsp;jsme se&nbsp;pro ni&nbsp;obětovali a&nbsp;odjeli na&nbsp;Západ, všechno jsme pro ni&nbsp;udělali, pro tu&nbsp;– naši holku!“</span></p>
          <p class="chunk" data-nb-ref-number="697" data-nb-words="66" data-nb-chars="397"><span class="idea" data-nb-ref-number="697" id="idea697" data-nb-words="66" data-nb-chars="397">Vystudovala farmacii v&nbsp;podstatě kvůli němu, pár let to&nbsp;dělala&nbsp;– pak toho nechala, odjela do&nbsp;Čech za&nbsp;babičkou a&nbsp;tady se&nbsp;zamilovala do&nbsp;Karla Gotta. Sedmdesátiletý zpěvák jí&nbsp;učaroval svým charismatem už&nbsp;v&nbsp;jejím dětství, vzpomínku na&nbsp;toho krasavce s&nbsp;úžasným hlasem, tu&nbsp;si&nbsp;odvezla s&nbsp;sebou do&nbsp;emigrace. (Taky zajímavé&nbsp;– že&nbsp;úředníček mohl v&nbsp;sedmdesátých letech vycestovat na&nbsp;Západ s&nbsp;celou svojí rodinou.)</span></p>
          <p class="chunk" data-nb-ref-number="698" data-nb-words="29" data-nb-chars="172"><span class="idea" data-nb-ref-number="698" id="idea698" data-nb-words="29" data-nb-chars="172">Stárnoucí dívka vzplanula romantickým citem, a&nbsp;tak jezdí za&nbsp;svým Gottem po&nbsp;světě, letí do&nbsp;Austrálie a&nbsp;zpět, týdny tráví na&nbsp;šňůrách v&nbsp;Německu, sedí na&nbsp;všech jeho koncertech.</span></p>
          <p class="chunk" data-nb-ref-number="699" data-nb-words="26" data-nb-chars="161"><span class="idea" data-nb-ref-number="699" id="idea699" data-nb-words="26" data-nb-chars="161">Myslím, že&nbsp;tenkrát z&nbsp;toho nakonec nic nebylo. Byla i&nbsp;na Strašničáka přeci jenom příliš šílená. Karel byl jediný a&nbsp;žárlivý demiurg toho ztraceného ženského srdce.</span></p>
        </section>
        <section>
          <p class="chunk" data-nb-ref-number="700" data-nb-words="19" data-nb-chars="154"><span class="idea" data-nb-ref-number="700" id="idea700" data-nb-words="19" data-nb-chars="154">Další z&nbsp;tichých, nenápadných myšek byla překladatelka z&nbsp;francouzštiny, básnířka, autorka knížky životopisných zážitků s&nbsp;jedním cizím státním příslušníkem.</span></p>
          <p class="chunk" data-nb-ref-number="701" data-nb-words="403" data-nb-chars="2508"><span class="idea" data-nb-ref-number="701" id="idea701" data-nb-words="403" data-nb-chars="2508">(Našel jsem její rukopis na&nbsp;dně skříně v&nbsp;nakladatelství, kde jsem za&nbsp;pár šlupek, které pro mě&nbsp;v&nbsp;těch letech byly hodně důležité, psal posudky na&nbsp;nevyžádané rukopisy. Z&nbsp;té hromady asi sta potenciálních knih byly asi jen tři akceptovatelné pro vydání v&nbsp;seriózním podniku. Dále tam byly pokusy o&nbsp;detektivku, homosexuální historická epopej o&nbsp;sedmi stech stranách, dobrá dvacítka byly vztahové ženské příběhy a&nbsp;taky pár opravdu silných pornografií&nbsp;– na&nbsp;mé&nbsp;upozornění po&nbsp;nich hned skočili vyžilí redaktůrci jak hladoví psi. Jedna začínala podle pravidel žánru rychle a&nbsp;žádná zdržovačka: Jsem mladá dívka, je&nbsp;mi&nbsp;právě osmnáct let a&nbsp;jela jsem stopem za&nbsp;kamarádkou na&nbsp;letní prázdniny. Na&nbsp;benzinové pumpě mě&nbsp;na&nbsp;požádání vzali do&nbsp;své dodávky dva muži a&nbsp;jedna starší, ještě pohledná, opálená žena s&nbsp;dlouhými blond vlasy a&nbsp;velkým poprsím. Hned jak automobil odstartoval od&nbsp;pumpy, mě&nbsp;mladší z&nbsp;mužů povalil na&nbsp;podlahu vozu a&nbsp;žena mi&nbsp;pevně svázala ruce. Obrátili mne na&nbsp;záda a&nbsp;roztrhli mi&nbsp;halenku na&nbsp;prsou a&nbsp;celou mě&nbsp;nakonec svlékli. Ležela jsem před nimi úplně nahá a&nbsp;bezmocná, pouta mě&nbsp;pevně svírala. Starší muž řídil a&nbsp;odpověděl, hledě na&nbsp;mě&nbsp;úkosem: „Teď jsi úplně v&nbsp;naší moci. Budeš nám sloužit jako sexuální otrokyně. Naděje na&nbsp;záchranu neexistuje. Zůstaneš u&nbsp;nás už&nbsp;věčně, až&nbsp;do&nbsp;smrti…“ Rozplakala jsem se&nbsp;a&nbsp;žena mne hladila po&nbsp;obnažených ňadrech a&nbsp;začala laskat mé&nbsp;ztuhlé bradavky, proti mé&nbsp;vůli napjaté vzrušením… Další pornografický text byl výplod nějakého sadisty, prolistoval jsem ten tenký, průklepový papír a&nbsp;bál se, že&nbsp;je&nbsp;napuštěn nějakou pižmovou substancí. Pamatuji si&nbsp;z&nbsp;toho zoufalého šílencova volání jen slova: Ty&nbsp;zasmrádlá hrobko, vykuchám tě&nbsp;zaživa, budeš se&nbsp;modlit, abych… Pak už&nbsp;to&nbsp;byla zoufalá šeď banálních, i&nbsp;když zajisté osobních, prožitých dopisů někomu neznámému. Jakési sestřičce ze&nbsp;zdravotního střediska psal osamělec, líčil obrazy hezkého života, kdyby s&nbsp;ním odešla… Byly tam dlouhé, nekončící popisy nemocí a&nbsp;úplné chorobopisy vyšisované prázdnoty a&nbsp;vyhořelého života, děsivě nevědomé, vyhaslé odpoledne v&nbsp;nějaké slepé uličce… Bál jsem se&nbsp;infekce té&nbsp;všepožírající nudy. Četl jsem to&nbsp;jen na&nbsp;přeskáčku, aby mě&nbsp;nekontaminoval skvrnitý tyfus „normálního života“. Být na&nbsp;tom psychicky blbě, mohl bych se&nbsp;obávat „uschnutí mozku“, nějaký virtuální instantní červ ze&nbsp;zkažené, měsíc vypnuté ledničky někde ze&nbsp;sídlištní kuchyně „na konci světa“ by&nbsp;mi&nbsp;mohl vzít radost ze&nbsp;života, potáhl by&nbsp;vše mázdrou marnosti a&nbsp;neuronální tkáň by&nbsp;se&nbsp;po&nbsp;té&nbsp;psychické lobotomii seschla a&nbsp;sesypala jak cigaretový popel.</span></p>
          <p class="chunk" data-nb-ref-number="702" data-nb-words="118" data-nb-chars="715"><span class="idea" data-nb-ref-number="702" id="idea702" data-nb-words="118" data-nb-chars="715">Jediný z&nbsp;rukopisů byl vynikající&nbsp;– a&nbsp;byla vidět neschopnost unavených stálých redaktorů rozpoznat nesporný prozaický talent u&nbsp;toho nenápadného angličtináře, který každý den ráno vstane, a&nbsp;než se&nbsp;vzbudí žena a&nbsp;děti, dvě hodiny píše… Udělal jsem, co&nbsp;jsem udělat mohl, napsal, co&nbsp;si&nbsp;myslím o&nbsp;jeho povídkách. Dal jsem redaktorům ten text do&nbsp;ruky a&nbsp;jako pidlovokým, nechápavým blbcům&nbsp;– slovo od&nbsp;slova artikuloval: „To je&nbsp;moc dobré. To&nbsp;vydejte jako knížku! Nejlepší z&nbsp;celé téhle hromady. Talent!“ Myslím, že&nbsp;to&nbsp;pak nakonec, asi po&nbsp;roce, opravdu vydali… Další, druhá nebo třetí v&nbsp;řadě, byla útlá složka této franštinářky, kterou obskočil na&nbsp;studiích v&nbsp;Moskvě nějaký Ázerbájdžánec a&nbsp;nakonec&nbsp;– světe, zboř se&nbsp;– vzal „roha“.)</span></p>
          <p class="chunk" data-nb-ref-number="703" data-nb-words="54" data-nb-chars="375"><span class="idea" data-nb-ref-number="703" id="idea703" data-nb-words="54" data-nb-chars="375">Knížka nakonec vyšla a&nbsp;já po&nbsp;několika letech, nevěda, že&nbsp;hledím na&nbsp;autorku toho ženského vzpomínání, napsaného kultivovaným, vnitřně bohatým jazykem&nbsp;– a&nbsp;ona nevědouc, že&nbsp;se&nbsp;dívá na&nbsp;neznámého součinitele náhody… stál jsem naproti spokojenému Strašničákovi a&nbsp;byla mi&nbsp;představena dívka středních let, oblečená jako sedmdesátnice. Bylo to&nbsp;úhledné oblečení z&nbsp;kvalitních materiálů.</span></p>
          <p class="chunk" data-nb-ref-number="704" data-nb-words="54" data-nb-chars="351"><span class="idea" data-nb-ref-number="704" id="idea704" data-nb-words="54" data-nb-chars="351">To&nbsp;jsem ještě nevěděl, že&nbsp;hned za&nbsp;rohem, v&nbsp;pasáži Lucerna, prodává její matka v&nbsp;pokladně vstupenky do&nbsp;kina. Teprve když jsem si&nbsp;tuto pětasedmdesátiletou stařenu v&nbsp;džínsách ztotožnil, kostnaté tělo plné pohyblivé, hemživé energie, kterou mají strigy, došel mi&nbsp;plně význam těch „staropanensky“ slušivých kostýmků, jež byly moderní někdy v&nbsp;době Expa ’58.</span></p>
          <p class="chunk" data-nb-ref-number="705" data-nb-words="39" data-nb-chars="284"><span class="idea" data-nb-ref-number="705" id="idea705" data-nb-words="39" data-nb-chars="284">Bábrlina chodí v&nbsp;uměle vyšisovaných džínsách za&nbsp;pět tisíc, na&nbsp;sobě batikovaná trička z&nbsp;etno obchodů, různé „environmentální“ chřestivé náramky a&nbsp;indiánské náhrdelníky. Je&nbsp;to&nbsp;v&nbsp;podstatě mumifikovaná „mladice“. A&nbsp;její dcera, tichá, podřídivá intelektuálka, rezignovala na&nbsp;svoje ženství.</span></p>
          <p class="chunk" data-nb-ref-number="706" data-nb-words="71" data-nb-chars="389"><span class="idea" data-nb-ref-number="706" id="idea706" data-nb-words="71" data-nb-chars="389">(Která žena by&nbsp;si&nbsp;nechala mluvit od&nbsp;své matky do&nbsp;svého oblékání. I&nbsp;když má&nbsp;mámu ráda&nbsp;– každá samice ví, že&nbsp;někde pod úsměvy chce každé další samici uškodit, a&nbsp;tohle tuší i&nbsp;u&nbsp;své matky, tu&nbsp;potřebu „vykousnout pohlavní orgány“, mrchy žárlí na&nbsp;celý svět a&nbsp;jen ty&nbsp;opravdu moudré jsou schopny nahlédnout tuhle hlubinnou tendenci a&nbsp;teprve s&nbsp;ní opatrně zacházet a&nbsp;krotit v&nbsp;sobě tu&nbsp;„bílou zmiji“.)</span></p>
          <p class="chunk" data-nb-ref-number="707" data-nb-words="102" data-nb-chars="669"><span class="idea" data-nb-ref-number="707" id="idea707" data-nb-words="102" data-nb-chars="669">Strašničák posléze vyprávěl, jak jeho dívka (to slovo je&nbsp;případné, i&nbsp;když jemu se&nbsp;blížilo k&nbsp;padesátce a&nbsp;ona překročila čtyřicítku), jak trávili Vánoce, letní trhání meruněk na&nbsp;chalupě, jak středobodem všeho je&nbsp;matka, vaří, uklízí, není nic v&nbsp;jejím dosahu, čeho by&nbsp;se&nbsp;nedotkla a&nbsp;„nezorganizovala“. Otec, bývalý pěvec nějakého sboru, má&nbsp;roztroušenou sklerózu, je&nbsp;již plně odkázán na&nbsp;manželčinu péči, kterou obětavě a&nbsp;nadšeně uskutečňuje. Všechno by&nbsp;bylo normální a&nbsp;O. K., kdyby kromě imobilního manžela nepotřebovala okolo sebe další vděčné auditorium, kterému by&nbsp;se&nbsp;„samou láskou rozdala“, „za něž by&nbsp;dýchala“. Potřebovala, stará upířice, někoho, komu by&nbsp;„se obětovala“.</span></p>
          <p class="chunk" data-nb-ref-number="708" data-nb-words="36" data-nb-chars="211"><span class="idea" data-nb-ref-number="708" id="idea708" data-nb-words="36" data-nb-chars="211">Jedna z&nbsp;jejích dcer se&nbsp;rychle vdala, udělala si&nbsp;děti a&nbsp;žije spokojeně v&nbsp;jednom západočeském městě. Jednou dvakrát za&nbsp;rok přijedou na&nbsp;návštěvu nebo „milující babička“ přichvátá za&nbsp;nimi, ale jinak si&nbsp;žijí po&nbsp;svém.</span></p>
          <p class="chunk" data-nb-ref-number="709" data-nb-words="66" data-nb-chars="400"><span class="idea" data-nb-ref-number="709" id="idea709" data-nb-words="66" data-nb-chars="400">To&nbsp;její neprovdaná dcera, která našla únik v&nbsp;literatuře a&nbsp;francouzském jazyce, ta&nbsp;dostává dávky radioaktivity naplno, nablízko i&nbsp;na dálku, zevnitř (pocit viny&nbsp;– nechce „zradit maminku“) i&nbsp;zvenčí (matka telefonuje do&nbsp;Bruselu, kde dcera dělá překladatelku: „Prosím tě, přileť na&nbsp;Velikonoce domů, budeme dělat Velký úklid&nbsp;– a&nbsp;to víš, jak jsem s&nbsp;tím naším tátou tak unavená, že&nbsp;už&nbsp;na&nbsp;ten byt nestačím.“).</span></p>
          <p class="chunk" data-nb-ref-number="710" data-nb-words="72" data-nb-chars="448"><span class="idea" data-nb-ref-number="710" id="idea710" data-nb-words="72" data-nb-chars="448">Dcera tedy letí do&nbsp;Prahy, na&nbsp;zapřenou před svým hochem S., a&nbsp;smejčí vysavačem po&nbsp;čtyřpokojovém načančaném sídlištním bytě, kde je&nbsp;všechno „zamrzlé“ v&nbsp;lesklé, nehybné novosti, která svědčí o&nbsp;tom, že&nbsp;to&nbsp;jsou modlitební komory a&nbsp;ne obývací pokoje. Strašničák vyprávěl, že&nbsp;má&nbsp;ve&nbsp;svém „dívčím“ pokoji červenou plastovou televizi, která byla hitem léta 1978. Je&nbsp;jako nová, muzejní exponát. Nikdy ji&nbsp;snad nezapnula, proč taky, u&nbsp;nich se&nbsp;dívalo „společně“.</span></p>
        </section>
        <section>
          <p class="chunk" data-nb-ref-number="711" data-nb-words="65" data-nb-chars="359"><span class="idea" data-nb-ref-number="711" id="idea711" data-nb-words="65" data-nb-chars="359">Nějak to&nbsp;nakonec nebylo k&nbsp;životu. Ona žila a&nbsp;pracovala v&nbsp;centrále Evropské unie, tajně létala do&nbsp;Prahy uklízet a&nbsp;živit maminčin šílenecký sen o&nbsp;věčném mládí. Bála se&nbsp;přijít na&nbsp;oči S., který byl rujný touhou po&nbsp;sexu, žral petržel po&nbsp;hrstech&nbsp;– když se&nbsp;blížil termín její dovolené. Tehdy s&nbsp;ním pasivně souložila, ale mimo termín, to&nbsp;ne, to&nbsp;se&nbsp;uklízelo u&nbsp;maminky.</span></p>
          <p class="chunk" data-nb-ref-number="712" data-nb-words="41" data-nb-chars="237"><span class="idea" data-nb-ref-number="712" id="idea712" data-nb-words="41" data-nb-chars="237">Celé to&nbsp;bylo takové divné a&nbsp;nelidské, že&nbsp;S. nakonec zákonitě vychladl a&nbsp;začal se&nbsp;poohlížet jinde. A&nbsp;ona to&nbsp;při své zapouzdřenosti, v&nbsp;tom svém ponoru do&nbsp;práce&nbsp;– „dokázat, že&nbsp;jsem oprávněná dýchat vzduch na&nbsp;planetě“&nbsp;– ani nezaregistrovala.</span></p>
          <p class="chunk" data-nb-ref-number="713" data-nb-words="50" data-nb-chars="261"><span class="idea" data-nb-ref-number="713" id="idea713" data-nb-words="50" data-nb-chars="261">Hodinové mezinárodní telefonáty z&nbsp;Bruselu trvaly dál a&nbsp;vypadalo to, že&nbsp;takhle na&nbsp;dálku jí&nbsp;ten vztah plně vyhovuje. Až&nbsp;za&nbsp;půl roku jí&nbsp;do&nbsp;telefonu řekl, že&nbsp;už&nbsp;spolu nejsou… Ani nezaváhala v&nbsp;hlase a&nbsp;řekla, že&nbsp;jí&nbsp;to&nbsp;nevadí, ale že&nbsp;by&nbsp;si&nbsp;s&nbsp;ním ráda dál telefonovala.</span></p>
          <p class="chunk" data-nb-ref-number="714" data-nb-words="49" data-nb-chars="280"><span class="idea" data-nb-ref-number="714" id="idea714" data-nb-words="49" data-nb-chars="280">Uběhla nějaká doba, bylo ticho, a&nbsp;pojednou mu&nbsp;zavolala stará, že&nbsp;její dcera se&nbsp;v&nbsp;Bruselu pokusila o&nbsp;sebevraždu, že&nbsp;ji&nbsp;domácí našel ležet v&nbsp;jejím pokoji, předávkovanou léky a&nbsp;s&nbsp;otravou alkoholem. Je&nbsp;teď v&nbsp;místním ústavu. Stařena „bílá zmije“ mu&nbsp;vyčetla, že&nbsp;je&nbsp;to&nbsp;všechno jeho vina.</span></p>
          <p class="chunk" data-nb-ref-number="715" data-nb-words="42" data-nb-chars="221"><span class="idea" data-nb-ref-number="715" id="idea715" data-nb-words="42" data-nb-chars="221">S. se&nbsp;probral z&nbsp;letargie. Zavolal do&nbsp;Bruselu, tam mu&nbsp;řekla bývalá slečna slabým, tichým hlasem, že&nbsp;je&nbsp;už&nbsp;v&nbsp;pořádku, že&nbsp;se&nbsp;jenom o&nbsp;víkendu trochu víc opila vínem a&nbsp;pak si&nbsp;vzala prášky na&nbsp;spaní, že&nbsp;chtěla tu&nbsp;neděli prospat.</span></p>
          <p class="chunk" data-nb-ref-number="716" data-nb-words="96" data-nb-chars="607"><span class="idea" data-nb-ref-number="716" id="idea716" data-nb-words="96" data-nb-chars="607">Teprve tehdy mu&nbsp;naplno došlo, že&nbsp;do&nbsp;toho Bruselu utekla před matkou, ale nedokázala utéct před tím novotvarem, maminkou „obtisknutou“ do&nbsp;jejího mozku. To&nbsp;by&nbsp;si&nbsp;musela vyříznout většinu orgánů z&nbsp;těla, tak hluboko ji&nbsp;prostoupila závislost na&nbsp;matce, vrostla do&nbsp;ní&nbsp;a&nbsp;matka ji&nbsp;podvědomě v&nbsp;té závislosti udržovala. Chtěla ji&nbsp;podvědomě vyřadit z&nbsp;reprodukčního procesu, a&nbsp;to se&nbsp;jí&nbsp;vlastně podařilo. Proto ty&nbsp;mikáda a&nbsp;„bubikopfy“, které tak neslušely jejímu obličeji, proto ty&nbsp;„babičkovské“, na&nbsp;míru šité modely šatů, situované tak „retro“. Znám je&nbsp;z&nbsp;doby, kdy na&nbsp;obálkách časopisů bývala fotografie družice Sputnik.</span></p>
          <p class="chunk" data-nb-ref-number="717" data-nb-words="67" data-nb-chars="434"><span class="idea" data-nb-ref-number="717" id="idea717" data-nb-words="67" data-nb-chars="434">V&nbsp;tom spořádaném, ale chladném světě Beneluxu, kde nikoho neměla a&nbsp;ani vlastně nehledala, jenom odpočívala od&nbsp;maminky, plně ponořená do&nbsp;překladů tisíců stran úředního blábolu. Brala si&nbsp;práci i&nbsp;domů. Neměla žádný osobní život. Byla zvyklá na&nbsp;to&nbsp;dlouholeté emocionální hladovění. Askeze bez naděje na&nbsp;odměnu. Už&nbsp;rezignovala. Tady, v&nbsp;pronajaté garsonce, se&nbsp;z&nbsp;ní o&nbsp;víkendech stala skrytá alkoholička a&nbsp;byla nakonec závislá na&nbsp;hypnotikách.</span></p>
          <p class="chunk" data-nb-ref-number="718" data-nb-words="12" data-nb-chars="73"><span class="idea" data-nb-ref-number="718" id="idea718" data-nb-words="12" data-nb-chars="73">Telefonáty ze&nbsp;zahraničí značně prořídly, teď už&nbsp;volává jednou za&nbsp;pár let.</span></p>
        </section>
        <section>
          <p class="chunk" data-nb-ref-number="719" data-nb-words="47" data-nb-chars="322"><span class="idea" data-nb-ref-number="719" id="idea719" data-nb-words="47" data-nb-chars="322">Strašničák mi&nbsp;vyprávěl snad desítky příhod rozložených v&nbsp;čase, o&nbsp;lidech, které jsem nikdy nespatřil. Je&nbsp;tak dokonalým, plastickým vypravěčem, že&nbsp;jsem ho&nbsp;několikrát vybízel, ať&nbsp;zpracuje z&nbsp;těchhle srdečních záležitostí soubor „kazuistik“, který by&nbsp;mohl fungovat jako manuál pro plaché mládence&nbsp;– chtivé „sbratření“ s&nbsp;ženami.</span></p>
          <p class="chunk" data-nb-ref-number="720" data-nb-words="69" data-nb-chars="407"><span class="idea" data-nb-ref-number="720" id="idea720" data-nb-words="69" data-nb-chars="407">Ty&nbsp;historie jsou tak nesnesitelné, že&nbsp;je&nbsp;mám potřebu vyřešit jedním výkřikem do&nbsp;tmy a&nbsp;zapomnění… Nedávno mi&nbsp;S. zdlouhavě vyprávěl, šli jsme právě ulicí Národní obrany v&nbsp;Dejvicích, jak jedna jeho známá stárne, začíná mít příznaky přechodu, jednou je&nbsp;laskavá, pozve ho&nbsp;na&nbsp;nedělní oběd, musí si&nbsp;předem naporoučet, co&nbsp;chce k&nbsp;jídlu, a&nbsp;ona mu&nbsp;to&nbsp;s&nbsp;radostí připraví, jindy je&nbsp;náladová, vzteklá. Ptám se: „Má děti?“</span></p>
          <p class="chunk" data-nb-ref-number="721" data-nb-words="14" data-nb-chars="81"><span class="idea" data-nb-ref-number="721" id="idea721" data-nb-words="14" data-nb-chars="81">„Ale kdepak, děti nemá. Je&nbsp;sama, má&nbsp;jenom stárnoucí rodiče někde na&nbsp;severu Čech.“</span></p>
          <p class="chunk" data-nb-ref-number="722" data-nb-words="77" data-nb-chars="418"><span class="idea" data-nb-ref-number="722" id="idea722" data-nb-words="77" data-nb-chars="418">Popisuje mi&nbsp;její výčitky do&nbsp;telefonu, před lety spolu něco měli, ale je&nbsp;to&nbsp;už&nbsp;dávno. Povídám cynicky: „Je to&nbsp;prostě už&nbsp;stará panna!“ Ale není mi&nbsp;při tom lehce. Když mi&nbsp;S. popisuje, jak známá hubne a&nbsp;zase přibírá, jak jí&nbsp;najednou začalo chutnat sladké, jak má&nbsp;v&nbsp;ústech úplné orgie, když jde okolo cukrárny… Padá na&nbsp;mě&nbsp;tichý smutek. To&nbsp;jsme my, naše generace. Stárneme a&nbsp;stárnou s&nbsp;námi i&nbsp;naše samice, ikony našeho mládí.</span></p>
          <p class="chunk" data-nb-ref-number="723" data-nb-words="91" data-nb-chars="611"><span class="idea" data-nb-ref-number="723" id="idea723" data-nb-words="91" data-nb-chars="611">Strašničák v&nbsp;hovoru „přeřadil“ na&nbsp;jinou známou, která má&nbsp;manžela autistu, drží si&nbsp;vedle jejich bytu, kde žijí s&nbsp;dětmi, ještě pustou, prázdnou garsonku, aby měl kam odejít, kdyby manželství skončilo. Oba to&nbsp;jsou studení, inteligentní lidé, pečující o&nbsp;rodinný rozpočet. Mají nějaké zděděné peníze a&nbsp;on vydělává, pracuje s&nbsp;počítači, s&nbsp;těmi si&nbsp;doopravdy rozumí. Ale u&nbsp;nich doma „straší“. Jsou tak naplněni zvažováním různých plánů a&nbsp;možných rizik, že&nbsp;mají dvě neposlušné, rozmazlené děti s&nbsp;diagnózou Aspergerova syndromu, což je&nbsp;vlastně pouze vynásobená mocnina jejich vlastního pečlivého, vypočítavého podivínství.</span></p>
          <p class="chunk" data-nb-ref-number="724" data-nb-words="88" data-nb-chars="499"><span class="idea" data-nb-ref-number="724" id="idea724" data-nb-words="88" data-nb-chars="499">S. sděluje, že&nbsp;jim dřív chodil hlídat děti. Teď se&nbsp;zase snaží o&nbsp;kontakt padesátiletá vrstevnice, matka těch dvou ubohých rostoucích parchantů. Chodí spolu na&nbsp;výstavy a&nbsp;po galeriích. „Něco“ mezi nimi asi nastane (do toho mi&nbsp;oznamuje, že&nbsp;se&nbsp;k&nbsp;němu přihlásila po&nbsp;deseti letech jedna známá, taky padesátnice… a&nbsp;tak pravidelně k&nbsp;němu chodí, přinese jídlo a&nbsp;pak spolu souloží. Nemá ji&nbsp;moc rád, moc si&nbsp;s&nbsp;ní není co&nbsp;povídat, s&nbsp;tou úřednicí z&nbsp;ministerstva financí, ale mrdají spolu, a&nbsp;tak to&nbsp;prostě teď má…).</span></p>
          <p class="chunk" data-nb-ref-number="725" data-nb-words="68" data-nb-chars="371"><span class="idea" data-nb-ref-number="725" id="idea725" data-nb-words="68" data-nb-chars="371">Plácám ho&nbsp;po&nbsp;ramenou a&nbsp;směju se&nbsp;nahlas: „Tak víš co? Normálně vem tu&nbsp;galeristku a&nbsp;dej si&nbsp;s&nbsp;ní taky, je&nbsp;už&nbsp;poslední čas, kamaráde! Vždyť ty&nbsp;jsi teď král, dolejzaj za&nbsp;tebou, mrchy, jak včely na&nbsp;sladký. Cejtěj z&nbsp;tebe, že&nbsp;tě&nbsp;to&nbsp;ještě baví, jejich unavený manžele to&nbsp;už&nbsp;nezajímá. Takhle mladice, to&nbsp;jo! Ale co&nbsp;s&nbsp;padesátiletou babou? Tady přichází S., dobrý, spolehlivý razič!“</span></p>
          <p class="chunk" data-nb-ref-number="726" data-nb-words="6" data-nb-chars="31"><span class="idea" data-nb-ref-number="726" id="idea726" data-nb-words="6" data-nb-chars="31">Strašničák se&nbsp;brání a&nbsp;směje se.</span></p>
          <p class="chunk" data-nb-ref-number="727" data-nb-words="56" data-nb-chars="337"><span class="idea" data-nb-ref-number="727" id="idea727" data-nb-words="56" data-nb-chars="337">„Anebo víš co? Opíchej i&nbsp;toho jejího studenýho manžela. Vem toho brejlouna pod křídlo a&nbsp;běžte všichni tři někam na&nbsp;rajz! Nebylo by&nbsp;to&nbsp;hezký, všichni tři jak koťátka v&nbsp;pelíšku? Dal bys mu&nbsp;takovou štětinatou pusinku na…“ S. mě&nbsp;přerušuje zhnuseným, hněvivým hlasem: „Já bych mu&nbsp;dal, parchantovi! Vrazil bych mu&nbsp;do&nbsp;prdele záchodovou štětku!“</span></p>
          <p class="chunk" data-nb-ref-number="728" data-nb-words="21" data-nb-chars="125"><span class="idea" data-nb-ref-number="728" id="idea728" data-nb-words="21" data-nb-chars="125">Ale já&nbsp;se&nbsp;nenechám odbýt a&nbsp;sadisticky pokračuju přítulným hlasem: „Ale on&nbsp;by&nbsp;se&nbsp;chtěl mazlit. Líbali byste se&nbsp;mužskými ústy…“</span></p>
          <p class="chunk" data-nb-ref-number="729" data-nb-words="28" data-nb-chars="154"><span class="idea" data-nb-ref-number="729" id="idea729" data-nb-words="28" data-nb-chars="154">Strašničák řve vzteky jak tur: „Kopnul bych ho&nbsp;do&nbsp;prdele, až&nbsp;by&nbsp;odletěl do…“ zamyslel se, a&nbsp;už s&nbsp;dětinským nadšením zvolal do&nbsp;tmy v&nbsp;ulicích: „…do Afriky!“</span></p>
        </section>
        <section>
          <p class="chunk" data-nb-ref-number="730" data-nb-words="6" data-nb-chars="36"><span class="idea" data-nb-ref-number="730" id="idea730" data-nb-words="6" data-nb-chars="36">K&nbsp;případu Strašničák mám ještě něco.</span></p>
          <p class="chunk" data-nb-ref-number="731" data-nb-words="109" data-nb-chars="643"><span class="idea" data-nb-ref-number="731" id="idea731" data-nb-words="109" data-nb-chars="643">Je&nbsp;to&nbsp;už&nbsp;drahně času, určitě to&nbsp;bylo někdy v&nbsp;druhé polovině devadesátých let. S. byl tehdy na&nbsp;tom špatně psychicky, podivínštěl a&nbsp;prohlubovala se&nbsp;jeho samota. Navštěvoval jsem ho, když se&nbsp;ozval, volávali jsme si, ale nestál o&nbsp;příliš častá setkání. Koneckonců ani já&nbsp;nejsem žádný „družba“ a&nbsp;mám svá hluboká samotářská loviště uvnitř své mysli a&nbsp;tam běží čas úplně jiný a&nbsp;svým tempem. Některé vteřiny jsou dlouhé jak pozemská léta, průzračné do&nbsp;fialova a&nbsp;tak lahodné a&nbsp;vlahé, že&nbsp;jsem ještě neochutnal ani jejich růžový, živý střed. Jen hroty těch vteřin mi&nbsp;občas, před úplným procitnutím, zlehka přejedou jak motýlí křídla po&nbsp;rtech a&nbsp;zase zmizí.</span></p>
          <p class="chunk" data-nb-ref-number="732" data-nb-words="78" data-nb-chars="501"><span class="idea" data-nb-ref-number="732" id="idea732" data-nb-words="78" data-nb-chars="501">Navštívil jsem Strašničáka v&nbsp;jeho malém, regály zastavěném bytě. Všude po&nbsp;stěnách má&nbsp;police, na&nbsp;nich stovky kazet do&nbsp;magnetofonu, CD&nbsp;nosičů a&nbsp;DVD. Knihy a&nbsp;sloupy&nbsp;– celé ročníky časopisů o&nbsp;hudbě. V&nbsp;knihovnách pak jsou převážně encyklopedie filmu a&nbsp;hudby, slovníky a&nbsp;stohy svázaných novin o&nbsp;rockové hudbě. Ve&nbsp;skříních pořadače, staré kalendáře a&nbsp;zápisníky, vystřihovánky z&nbsp;jeho mladých let. Některé mají určitě i&nbsp;sběratelskou hodnotu, ty&nbsp;dětské časopisy a&nbsp;humoristické týdeníky z&nbsp;počátku šedesátých let.</span></p>
          <p class="chunk" data-nb-ref-number="733" data-nb-words="121" data-nb-chars="730"><span class="idea" data-nb-ref-number="733" id="idea733" data-nb-words="121" data-nb-chars="730">Zajímavé jsou kalendáře, S. je&nbsp;schopen v&nbsp;nich dohledat, nejen jaký den byl 3. května 1986, ale co&nbsp;tehdy dělal, kam šel, jestli byl na&nbsp;pivu s&nbsp;kamarády a&nbsp;co hráli v&nbsp;kinech. Kolikrát mě&nbsp;(s&nbsp;hlasem, který signalizoval absolutní převahu), častokrát mě&nbsp;vybízel, ať&nbsp;ho&nbsp;nutím zjistit, co&nbsp;bylo zajímavého třeba 16. září 1978. S&nbsp;tichým, rozhodným sykáním v&nbsp;hlase, s&nbsp;mumlavými, konejšivě výhružnými slovy: „Tak jo. Tak počkej. Já&nbsp;se&nbsp;podivám semhle… Neboj. Hned to&nbsp;bude.“ Pobíhá jistými kroky po&nbsp;místnosti, otvírá skříně a&nbsp;registrační krabice, vyndává různé složky a&nbsp;novinové výstřižky a&nbsp;za minutu či&nbsp;dvě mám před sebou základní informaci o&nbsp;tom dni, o&nbsp;významných událostech doma i&nbsp;ve světě, dokonce i&nbsp;informace z&nbsp;osobního Strašničákova života.</span></p>
        </section>
        <section>
          <p class="chunk" data-nb-ref-number="734" data-nb-words="39" data-nb-chars="236"><span class="idea" data-nb-ref-number="734" id="idea734" data-nb-words="39" data-nb-chars="236">Vím, že&nbsp;mu&nbsp;tehdy, okolo roku 1995, nebylo hej. Vyprávěl pak s&nbsp;jistým odstupem, že&nbsp;byl tak osamělý, že&nbsp;navštěvoval jednu mladičkou prostitutku na&nbsp;Ohradě. Než s&nbsp;ní souložil přes prezervativ, mohl ji&nbsp;v&nbsp;gumových rukavicích osahávat po&nbsp;těle.</span></p>
          <p class="chunk" data-nb-ref-number="735" data-nb-words="17" data-nb-chars="96"><span class="idea" data-nb-ref-number="735" id="idea735" data-nb-words="17" data-nb-chars="96">Tenhle detail ve&nbsp;mně tehdy otevřel průzor do&nbsp;samoty a&nbsp;ledového prázdna mezi lidmi a&nbsp;jejich těly.</span></p>
          <p class="chunk" data-nb-ref-number="736" data-nb-words="15" data-nb-chars="114"><span class="idea" data-nb-ref-number="736" id="idea736" data-nb-words="15" data-nb-chars="114">Strašničák se&nbsp;tehdy nechal několikrát odvézt sanitkou do&nbsp;blázince. Nebylo vyloženě jednoduché sehnat tehdy samici.</span></p>
        </section>
        <section>
          <p class="chunk" data-nb-ref-number="737" data-nb-words="81" data-nb-chars="477"><span class="idea" data-nb-ref-number="737" id="idea737" data-nb-words="81" data-nb-chars="477">S. uvedl (v&nbsp;tu divnou chvíli pravdy, kdy já&nbsp;jsem popisoval své první setkání s&nbsp;prostitutkou… a&nbsp;S. se&nbsp;„pochlubil“ gumovými rukavicemi)&nbsp;– zmínil se&nbsp;po&nbsp;určitém váhaní, že&nbsp;si&nbsp;před pár lety podával inzeráty. A&nbsp;že s&nbsp;tím teď začal znova, i&nbsp;když spíše odpovídá na&nbsp;inzeráty osamělých žen. Mlčky jsem pokrčil rameny a&nbsp;nic nekomentoval, seznamovací inzeráty, to&nbsp;je&nbsp;podivná, hluchá součást vesmíru. Nějak si&nbsp;to&nbsp;neumím představit. Ta&nbsp;potřeba musí být v&nbsp;člověku asi naprostá a&nbsp;trochu šílená.</span></p>
          <p class="chunk" data-nb-ref-number="738" data-nb-words="29" data-nb-chars="173"><span class="idea" data-nb-ref-number="738" id="idea738" data-nb-words="29" data-nb-chars="173">S. odepsal na&nbsp;jeden inzerát a&nbsp;přišla kladná odpověď. Měla to&nbsp;být žena středních let, dle mínění jiných atraktivní, kulturně činná v&nbsp;masových médiích, tak nějak to&nbsp;tam stálo.</span></p>
          <p class="chunk" data-nb-ref-number="739" data-nb-words="46" data-nb-chars="289"><span class="idea" data-nb-ref-number="739" id="idea739" data-nb-words="46" data-nb-chars="289">Měli sraz v&nbsp;pizzerii, pod náměstím Bratří Synků. Přišel podle svého zvyku o&nbsp;pár minut dřív a&nbsp;chtěl se&nbsp;posadit u&nbsp;volného stolu. Bylo brzy odpoledne, podnik byl poloprázdný. Strašničák se&nbsp;rozhlížel, jestli někde neuvidí osamělou ženu&nbsp;– inzerentku. Popsala se&nbsp;jako štíhlá černovláska, 35 let.</span></p>
          <p class="chunk" data-nb-ref-number="740" data-nb-words="35" data-nb-chars="217"><span class="idea" data-nb-ref-number="740" id="idea740" data-nb-words="35" data-nb-chars="217">Sedí u&nbsp;stolku, objednal si&nbsp;džus, usrkává a&nbsp;prohlíží si&nbsp;hovořící dvojice a&nbsp;několik osamělých mužů. Nikde nevidí samotnou ženu, natož ten havraní, štíhlý přelud, který si&nbsp;stačil do&nbsp;té&nbsp;doby vytvořit ve&nbsp;svých představách.</span></p>
          <p class="chunk" data-nb-ref-number="741" data-nb-words="36" data-nb-chars="194"><span class="idea" data-nb-ref-number="741" id="idea741" data-nb-words="36" data-nb-chars="194">Díval se&nbsp;střídavě ke&nbsp;dveřím a&nbsp;na hodinky. Pomalu mu&nbsp;rudly uši hanbou, že&nbsp;se&nbsp;nechal tak napálit. Ale možná jí&nbsp;do&nbsp;toho něco vlezlo. A&nbsp;napíše omluvný dopis a&nbsp;potom určitě přijde&nbsp;– neztrácel naději.</span></p>
          <p class="chunk" data-nb-ref-number="742" data-nb-words="36" data-nb-chars="260"><span class="idea" data-nb-ref-number="742" id="idea742" data-nb-words="36" data-nb-chars="260">Najednou zaregistroval upřený pohled. Od&nbsp;protějšího stolu na&nbsp;něj soustředěně hleděl černovlasý štíhlý mladík. Teď, když uviděl Strašničákův překvapený zrak, se&nbsp;usmál skrz modrý cigaretový kouř. Típnul cigáro a&nbsp;ležérním chlapským krokem přistoupil k&nbsp;jeho stolu.</span></p>
          <p class="chunk" data-nb-ref-number="743" data-nb-words="58" data-nb-chars="409"><span class="idea" data-nb-ref-number="743" id="idea743" data-nb-words="58" data-nb-chars="409">V&nbsp;S. se&nbsp;počalo rodit strašlivé podezření. Byl od&nbsp;dob „svazování na&nbsp;zaprášených půdách“ zvýšeně citlivý na&nbsp;jakékoli náznaky homosexuálního chování a&nbsp;jednal pak zkratkovitě, s&nbsp;výrazně úkornými, paranoidními představami&nbsp;– že&nbsp;je&nbsp;objektem spiknutí, je&nbsp;záměrně zaplétán do&nbsp;nastražených léček, jejichž cílem je&nbsp;jeho veřejná diskreditace. Tady končila jakákoliv legrace a&nbsp;S. nabýval výrazu uštvaného divokého zvířete.</span></p>
          <p class="chunk" data-nb-ref-number="744" data-nb-words="42" data-nb-chars="259"><span class="idea" data-nb-ref-number="744" id="idea744" data-nb-words="42" data-nb-chars="259">Ale černovlasý krasavec s&nbsp;příjemným úsměvem&nbsp;– Alain Delon&nbsp;– přistoupil k&nbsp;Láďovi (pro tuhle chvíli se&nbsp;tak Strašničák bude jmenovat)… tedy přistoupil k&nbsp;Láďovi a&nbsp;příjemným hlasem požádal o&nbsp;dovolení přisednout. Láďa s&nbsp;pocitem, že&nbsp;to&nbsp;je&nbsp;všechno divný sen… přikývl.</span></p>
          <p class="chunk" data-nb-ref-number="745" data-nb-words="39" data-nb-chars="242"><span class="idea" data-nb-ref-number="745" id="idea745" data-nb-words="39" data-nb-chars="242">Delon si&nbsp;ho&nbsp;chvíli prohlížel modrýma, zářivýma očima, až&nbsp;se&nbsp;Láďovi rozjela žabí ústa do&nbsp;polichoceného úsměvu. Přeci jen už&nbsp;od&nbsp;dětství miloval kino a&nbsp;obdivoval krásné herce a&nbsp;zbožňoval nádherné, atraktivní herečky. Teď si&nbsp;jako v&nbsp;kině připadal.</span></p>
          <p class="chunk" data-nb-ref-number="746" data-nb-words="14" data-nb-chars="87"><span class="idea" data-nb-ref-number="746" id="idea746" data-nb-words="14" data-nb-chars="87">Alain se&nbsp;oslnivě usmál a&nbsp;zalovil v&nbsp;motorkářské kožené bundě. Před Láďou ležela občanka.</span></p>
          <p class="chunk" data-nb-ref-number="747" data-nb-words="41" data-nb-chars="221"><span class="idea" data-nb-ref-number="747" id="idea747" data-nb-words="41" data-nb-chars="221">„Ahoj, ty&nbsp;jsi Láďa, viď? Já&nbsp;jsem Alice,“ řekl Delon a&nbsp;usmál se&nbsp;vědoucím úsměvem. Ukázal na&nbsp;občanský průkaz: „Ty mi&nbsp;nevěříš, viď. Ale já&nbsp;jsem ženská. A&nbsp;tadyhle to&nbsp;mám úředně potvrzený&nbsp;– vidíš? Píše se&nbsp;tam&nbsp;– pohlaví: žena.“</span></p>
          <p class="chunk" data-nb-ref-number="748" data-nb-words="14" data-nb-chars="79"><span class="idea" data-nb-ref-number="748" id="idea748" data-nb-words="14" data-nb-chars="79">Láďa chtěl odejít z&nbsp;kina. Bylo mu&nbsp;najednou strašně smutno a&nbsp;rozbolela ho&nbsp;hlava.</span></p>
          <p class="chunk" data-nb-ref-number="749" data-nb-words="47" data-nb-chars="286"><span class="idea" data-nb-ref-number="749" id="idea749" data-nb-words="47" data-nb-chars="286">„Počkej, já&nbsp;vím, že&nbsp;každýho chlapa vylekám. Už&nbsp;jsem si&nbsp;na&nbsp;to&nbsp;zvykla, ale jsem doopravdy ženská, všude! Rozumíš?“ pověděl ten oslnivý chlap a&nbsp;najednou bylo znát, že&nbsp;si&nbsp;dal něco na&nbsp;kuráž. „Podívej, všechno je&nbsp;pravda. Pracuju jako novinářka. Koukni,“ a&nbsp;položil před Láďu novinářský průkaz.</span></p>
          <p class="chunk" data-nb-ref-number="750" data-nb-words="44" data-nb-chars="251"><span class="idea" data-nb-ref-number="750" id="idea750" data-nb-words="44" data-nb-chars="251">„Hele“ poposunul židli blíž k&nbsp;Láďovi a&nbsp;vzal ho&nbsp;zlehka okolo ramen. Láďa cítil, že&nbsp;tohle daleko překročilo všechny jeho meze. Bál se&nbsp;sám sebe, a&nbsp;tak dělal, že&nbsp;to&nbsp;neexistuje. Tělem mu&nbsp;probíhalo vysokofrekvenční chvění a&nbsp;strašně se&nbsp;mu&nbsp;chtělo domů a&nbsp;spát.</span></p>
          <p class="chunk" data-nb-ref-number="751" data-nb-words="31" data-nb-chars="182"><span class="idea" data-nb-ref-number="751" id="idea751" data-nb-words="31" data-nb-chars="182">„Podívej se, Láďo, ty&nbsp;jseš prima chlap,“ pravil rozhodně a&nbsp;kategoricky Delon a&nbsp;rukou mu&nbsp;zmáčkl rameno a&nbsp;maně, zkusmo prohmátl sval. Láďa ke&nbsp;svému úžasu jen tak zlehka zavrtěl rameny.</span></p>
          <p class="chunk" data-nb-ref-number="752" data-nb-words="77" data-nb-chars="412"><span class="idea" data-nb-ref-number="752" id="idea752" data-nb-words="77" data-nb-chars="412">Alice ho&nbsp;poplácala přátelsky mezi lopatkami a&nbsp;stáhla ruku. „Hele, já&nbsp;vím, že&nbsp;se&nbsp;mě&nbsp;bojíš. Já&nbsp;se&nbsp;na&nbsp;tebe nezlobím, jsem na&nbsp;to&nbsp;zvyklá, fakt. A&nbsp;ty jseš fakt dobrej chlap, Láďo. Takže já&nbsp;teďka půjdu… na&nbsp;ten džus tě&nbsp;pozvu a&nbsp;ty si, chlape jeden, koukej najít pořádnou ženskou… Po&nbsp;tobě, Láďo, jdou ženský jedna báseň. Jenom se&nbsp;musíš víc koukat okolo sebe a&nbsp;uvidíš to&nbsp;taky… Ty&nbsp;ženský jenom čekaj, až&nbsp;je&nbsp;konečně oslovíš!“</span></p>
          <p class="chunk" data-nb-ref-number="753" data-nb-words="38" data-nb-chars="211"><span class="idea" data-nb-ref-number="753" id="idea753" data-nb-words="38" data-nb-chars="211">Alain Delon se&nbsp;zvednul a&nbsp;položil na&nbsp;stůl stovku, prstem ukázal číšníkovi, že&nbsp;to&nbsp;je&nbsp;dobrý. Otočil se&nbsp;ještě k&nbsp;Láďovi: „A&nbsp;hele, kdybys někdy byl hodně osamělej, tak se&nbsp;ozvi, číslo máš tady…“ a&nbsp;podal mu&nbsp;navštívenku.</span></p>
          <p class="chunk" data-nb-ref-number="754" data-nb-words="25" data-nb-chars="144"><span class="idea" data-nb-ref-number="754" id="idea754" data-nb-words="25" data-nb-chars="144">Vůně tabáku a&nbsp;nějaké kolínské pominula tak náhle, že&nbsp;něco v&nbsp;Láďovi by&nbsp;se&nbsp;za&nbsp;tím nejasným pocitem, za&nbsp;tím příjemným hlasem rozutíkalo ještě dnes.</span></p>
          <p class="chunk" data-nb-ref-number="755" data-nb-words="3" data-nb-chars="5"><span class="idea" data-nb-ref-number="755" id="idea755" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="756" data-nb-words="42" data-nb-chars="258"><span class="idea" data-nb-ref-number="756" id="idea756" data-nb-words="42" data-nb-chars="258">Zvedl jsem se&nbsp;od&nbsp;stolu a&nbsp;otevřel okno. Ve&nbsp;tmách pod nebesy svítilo město. V&nbsp;bytech pomrkávaly obrazovky televizí a&nbsp;monitorů. Občas se&nbsp;někde pohnul člověk. V&nbsp;ulicích u&nbsp;bývalého přístavu hlučely skupinky mladých turistů, je&nbsp;zde plno levných ubytoven a&nbsp;hostelů.</span></p>
          <p class="chunk" data-nb-ref-number="757" data-nb-words="36" data-nb-chars="184"><span class="idea" data-nb-ref-number="757" id="idea757" data-nb-words="36" data-nb-chars="184">Vlahá vlna vzduchu pohnula žaluzií v&nbsp;okně. Zašuměly stromy a&nbsp;já věděl&nbsp;– vezmi vůz a&nbsp;jeď do&nbsp;lesů. Jeď z&nbsp;města, které ti&nbsp;za&nbsp;poslední týden zarostlo do&nbsp;těla, do&nbsp;všech jeho pórů. Jeď hned.</span></p>
        </section>
        <section>
          <p class="chunk" data-nb-ref-number="758" data-nb-words="21" data-nb-chars="130"><span class="idea" data-nb-ref-number="758" id="idea758" data-nb-words="21" data-nb-chars="130">Poznaná snadnost. Jak je&nbsp;to&nbsp;prosté, když mozek ukáže člověku přítomnou situaci a&nbsp;zobrazí možnosti, jimiž je&nbsp;možné ten stav změnit.</span></p>
          <p class="chunk" data-nb-ref-number="759" data-nb-words="69" data-nb-chars="415"><span class="idea" data-nb-ref-number="759" id="idea759" data-nb-words="69" data-nb-chars="415">Vzal jsem klíče od&nbsp;auta, do&nbsp;ruky starou bundu a&nbsp;vyrazil. Tichou, spící Prahu jsem projel Strahovským tunelem, vylidněnými ulicemi projíždělo jen pár vozů. Táhlo mě&nbsp;to&nbsp;ven&nbsp;– někam podél Berounky. Na&nbsp;Nižbor a&nbsp;tam dál, do&nbsp;křivoklátských lesů… Po&nbsp;točitých okreskách a&nbsp;úzkých silnicích jsem se&nbsp;vydal nahoru, od&nbsp;řeky směrem k&nbsp;Lánské oboře. Tady na&nbsp;náhorní plošině, podél strží a&nbsp;terénních zlomů, jsou hluboká tichá místa.</span></p>
          <p class="chunk" data-nb-ref-number="760" data-nb-words="32" data-nb-chars="206"><span class="idea" data-nb-ref-number="760" id="idea760" data-nb-words="32" data-nb-chars="206">Na&nbsp;jedné&nbsp;…křižovatce lesních cest zatíná noční můra pěst! jsem zpomalil. Odbočím do&nbsp;té&nbsp;křovinaté tmy a&nbsp;v&nbsp;reflektorech vyhledám místo na&nbsp;zaparkování. Morgenstern je&nbsp;ten pravý společník na&nbsp;tuhle noční chvíli.</span></p>
          <p class="chunk" data-nb-ref-number="761" data-nb-words="32" data-nb-chars="180"><span class="idea" data-nb-ref-number="761" id="idea761" data-nb-words="32" data-nb-chars="180">Potichu zaklapnu dveře a&nbsp;zkusím, jestli baterka funguje. Bliknu si&nbsp;do&nbsp;dlaně a&nbsp;je to&nbsp;dobré, svítí. Zhasnu a&nbsp;čekám, až&nbsp;si&nbsp;oči zvyknou na&nbsp;tmu. S&nbsp;tichým cinknutím vychládá horký motor.</span></p>
        </section>
        <section>
          <p class="chunk" data-nb-ref-number="762" data-nb-words="47" data-nb-chars="301"><span class="idea" data-nb-ref-number="762" id="idea762" data-nb-words="47" data-nb-chars="301">Jarní les je&nbsp;plný života a&nbsp;skrytých činností. Našlapuju zlehka po&nbsp;široké pěšině, travnaté okraje mne spolehlivě vrací do&nbsp;středu cesty. Oči si&nbsp;už&nbsp;zvykly, rozeznávám černočernou tmu lesních velikánů po&nbsp;pravici, nalevo je&nbsp;za&nbsp;řídkým mlázím rozsáhlá travnatá světlina. A&nbsp;nad hlavou hvězdy v&nbsp;modrém vzduchu.</span></p>
          <p class="chunk" data-nb-ref-number="763" data-nb-words="90" data-nb-chars="568"><span class="idea" data-nb-ref-number="763" id="idea763" data-nb-words="90" data-nb-chars="568">Zdálky snad, jakoby z&nbsp;nesmírné dálky, ale vlastně odněkud zblízka vedle mne, v&nbsp;korunách stromů se&nbsp;ozývá jakési zamyšlené vzdychání, konejšivé mumlání a&nbsp;prosebné chrčivé žadonění. Náhle vše vypění do&nbsp;nelidského krátkého skřeku a&nbsp;rozhostí se&nbsp;hrobové ticho. Otočím se&nbsp;a&nbsp;pohlédnu vzhůru. Nade mnou, nad tímto lesem, nad touto nocí, která se&nbsp;klene nad širokým údolím, po&nbsp;jehož dně se&nbsp;klikatí řeka jak tekutý, lesklý cín, veliký dub rozpřahuje své mohutné větve a&nbsp;v&nbsp;jeho vysoké rozeklané koruně, uprostřed tenkých větviček s&nbsp;mladými, rašícími lístky… se&nbsp;právě narodil měsíc.</span></p>
          <p class="chunk" data-nb-ref-number="764" data-nb-words="28" data-nb-chars="178"><span class="idea" data-nb-ref-number="764" id="idea764" data-nb-words="28" data-nb-chars="178">Bílé světlo rozsvítilo noční krajinu do&nbsp;šedavých dálek. Paseka s&nbsp;tmavou mokřinou uprostřed obnažila svá zákoutí a&nbsp;ze stínu lesa opatrně vykročil jelen a&nbsp;jeho bezhlasé malé stádo.</span></p>
        </section>
        <section>
          <p class="chunk" data-nb-ref-number="765" data-nb-words="31" data-nb-chars="156"><span class="idea" data-nb-ref-number="765" id="idea765" data-nb-words="31" data-nb-chars="156">Sedl jsem pod dub, opřel se&nbsp;zády o&nbsp;tu prastarou bytost a&nbsp;pohlédl do&nbsp;kraje. A&nbsp;ta živá tma, plná černých stínů a&nbsp;šedavých přízraků&nbsp;– byla tmou uvnitř mé&nbsp;duše.</span></p>
          <p class="chunk" data-nb-ref-number="766" data-nb-words="37" data-nb-chars="196"><span class="idea" data-nb-ref-number="766" id="idea766" data-nb-words="37" data-nb-chars="196">Za&nbsp;těchto chvil je&nbsp;možné stanout na&nbsp;rozhraní a&nbsp;vstoupit do&nbsp;svého nitra, protože tma venku a&nbsp;tma uvnitř jsou jedné povahy. A&nbsp;tak cítím, že&nbsp;ten temný les za&nbsp;mými zády skrývá mé&nbsp;divoké neznámé srdce.</span></p>
          <p class="chunk" data-nb-ref-number="767" data-nb-words="27" data-nb-chars="153"><span class="idea" data-nb-ref-number="767" id="idea767" data-nb-words="27" data-nb-chars="153">Ještě nemám sílu oproštění, abych mohl vstoupit do&nbsp;toho lesa. Ale až&nbsp;budu žebrák bez domova, až&nbsp;budu bez naděje, až&nbsp;všechno ztratím&nbsp;– tak budu připraven.</span></p>
          <p class="chunk" data-nb-ref-number="768" data-nb-words="48" data-nb-chars="269"><span class="idea" data-nb-ref-number="768" id="idea768" data-nb-words="48" data-nb-chars="269">Hebké, živé ticho prolétlo kolem mne. Ucítil jsem závan tepla, jako by&nbsp;se&nbsp;ke&nbsp;mně sklonila mladá dívka a&nbsp;chtěla mne políbit… Nad lučinou pomalu plula němá skvrna. Teď pohnula širokými křídly a&nbsp;jako by&nbsp;to&nbsp;byl oční přelud, spojila se&nbsp;s&nbsp;temnotou lesa a&nbsp;zmizela mezi stromy.</span></p>
          <p class="chunk" data-nb-ref-number="769" data-nb-words="1" data-nb-chars="7"><span class="idea" data-nb-ref-number="769" id="idea769" data-nb-words="1" data-nb-chars="7">Bratře…</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_008.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>