<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 4 Noční">
    <meta name="apple-mobile-web-app-capable" content="yes">
    <title>Kapitola 4 Noční</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./vitr_tma_a_pritomnost_008.html">
    <link rel="next" href="./vitr_tma_a_pritomnost_010.html">
    <meta name="nb-order" content="5">
    <link rel="self" href="vitr_tma_a_pritomnost_009.html">
    <meta name="nb-identifier" content="kahuda-vitr-tma-a-pritomnost-f50ae51">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="31632" data-nb-chars="199175">
    <nav role="doc-toc">
      <ul class="plain section">
        <li><a href="vitr_tma_a_pritomnost_005.html">…ptáček sedí v hnízdě...</a></li>
        <li><a href="vitr_tma_a_pritomnost_006.html">Kapitola 1 Můj</a></li>
        <li><a href="vitr_tma_a_pritomnost_007.html">Kapitola 2 Život</a></li>
        <li><a href="vitr_tma_a_pritomnost_008.html">Kapitola 3 Byl</a></li>
        <li><a href="vitr_tma_a_pritomnost_009.html">Kapitola 4 Noční</a></li>
        <li><a href="vitr_tma_a_pritomnost_010.html">Kapitola 5 Let</a></li>
        <li><a href="vitr_tma_a_pritomnost_011.html">Kapitola 6 Sovy</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="16"><span class="idea" data-nb-ref-number="1" id="idea1" data-nb-words="3" data-nb-chars="16">Kapitola 4 Noční</span></h1>
        <section>
          <p class="chunk" data-nb-ref-number="2" data-nb-words="67" data-nb-chars="474"><span class="idea" data-nb-ref-number="2" id="idea2" data-nb-words="67" data-nb-chars="474">Dnes jsem zhlédl na&nbsp;YouTube zajímavé dokumentární filmy. Jsou to&nbsp;krátká videa věnovaná jednomu druhu mikroskopických hub. Hlenky (tak se&nbsp;nazývají) se&nbsp;shlukují při cestách za&nbsp;potravou v&nbsp;celé kolonie, které vytvoří z&nbsp;desítek tisíc jedinců samoorganizující se&nbsp;útvar (jakéhosi slepého „slimáka“), jenž jim slouží k&nbsp;překonání větších vzdáleností. Podivná slizovitá, okem viditelná bytost se&nbsp;tápavým pohybem vydá na&nbsp;cestu. Součinnost těch tisíců neviditelných hub je&nbsp;neuvěřitelná.</span></p>
          <p class="chunk" data-nb-ref-number="3" data-nb-words="59" data-nb-chars="365"><span class="idea" data-nb-ref-number="3" id="idea3" data-nb-words="59" data-nb-chars="365">Když se&nbsp;dostanou do&nbsp;místa, kde je&nbsp;dostatek potravy&nbsp;– tehdy se&nbsp;„slimák“ rozteče, rozbředne do&nbsp;rychle bujících sítí mycelia a&nbsp;první generace plodnic může produkovat výtrusy zárodečných buněk&nbsp;– které vanoucí vítr brzy odnese do&nbsp;atmosféry a&nbsp;ony se&nbsp;stanou součástí oblaků pylu, kde spolu s&nbsp;dalšími organismy a&nbsp;pouštním pískem budou obíhat planetu a&nbsp;čekat na&nbsp;příležitost.</span></p>
        </section>
        <section>
          <p class="chunk" data-nb-ref-number="4" data-nb-words="42" data-nb-chars="298"><span class="idea" data-nb-ref-number="4" id="idea4" data-nb-words="42" data-nb-chars="298">Před očima maje ještě přeskupující se&nbsp;červy složené ze&nbsp;samostatných jedinců&nbsp;– v&nbsp;mysli maje analogie s&nbsp;lidským druhem, s&nbsp;nevyřčenou otázkou, zdali nejsme též slepým samoorganizujícím se&nbsp;planetárním organismem, který pokrývá svým žíravým slizkým tělem naprostou většinu Země… Slyším krátké zazvonění.</span></p>
          <p class="chunk" data-nb-ref-number="5" data-nb-words="37" data-nb-chars="229"><span class="idea" data-nb-ref-number="5" id="idea5" data-nb-words="37" data-nb-chars="229">Na&nbsp;chodbě stojí můj soused, šedivý šlachovitý pán. Je&nbsp;mu&nbsp;okolo sedmdesátky, vytrvalý chodec, zdravě vypadající důchodce. Každý den na&nbsp;procházce podél řeky nebo jde na&nbsp;nákup do&nbsp;tržnice… potkávám ho&nbsp;ve&nbsp;městě, na&nbsp;druhém konci Prahy.</span></p>
          <p class="chunk" data-nb-ref-number="6" data-nb-words="76" data-nb-chars="497"><span class="idea" data-nb-ref-number="6" id="idea6" data-nb-words="76" data-nb-chars="497">Tento bývalý montér, který svařoval ocelové konstrukce na&nbsp;všech větších elektrárnách v&nbsp;republice, šplhal po&nbsp;chladicích věžích, je&nbsp;nucen dnes jako vdovec a&nbsp;důchodce&nbsp;– žádat o&nbsp;ponižující sociální dávky na&nbsp;bydlení. Jako člen představenstva bytového družstva jsem prosadil, že&nbsp;mu&nbsp;už&nbsp;několik let nezvedáme nájem. Stydím se&nbsp;za&nbsp;tu&nbsp;roli, do&nbsp;které mě&nbsp;staví tento stát&nbsp;– že&nbsp;musím potvrzovat v&nbsp;předtištěném formuláři, že&nbsp;dotyčný platí nájem, nepůsobí rozbroje proti občanskému soužití, nepokřikuje opilý atd.</span></p>
          <p class="chunk" data-nb-ref-number="7" data-nb-words="136" data-nb-chars="820"><span class="idea" data-nb-ref-number="7" id="idea7" data-nb-words="136" data-nb-chars="820">Tichý, usmívající se&nbsp;pán mi&nbsp;při vyplňování a&nbsp;razítkování úředního cancu vypráví, jaké to&nbsp;bylo za&nbsp;jeho mladých let, kdy vyrůstal na&nbsp;zemědělské usedlosti, která stála v&nbsp;místech dnešního ČVUT v&nbsp;Dejvicích. Jeho „bába“ pracovala ještě jako podruhyně na&nbsp;hospodářství svých příbuzných. Byla spolu s&nbsp;bratrem sirotek a&nbsp;jejich „chlebodárci“ je&nbsp;nechávali jako děti dřít práci, kterou by&nbsp;těžko zvládl dospělý člověk, nedali jim dost najíst a&nbsp;museli spát na&nbsp;půdě ve&nbsp;slámě. Nakonec, když je&nbsp;ztřískala „hospodyně“, protože v&nbsp;zimě, o&nbsp;hladu vytáhli z&nbsp;komína kus uzeného špeku a&nbsp;z&nbsp;něho kousek snědli… Tehdy utekli. Ujal se&nbsp;jich soused, místní sedlák, vůbec nebyl „z&nbsp;přízně“. A&nbsp;vida, cizí&nbsp;– a&nbsp;dal jim pořádně najíst, ošatil je, mohli chodit do&nbsp;školy, potom nechal jejího bratra vyučit řemeslu, a&nbsp;když děvče bylo na&nbsp;vdávání, poskytl i&nbsp;věno.</span></p>
          <p class="chunk" data-nb-ref-number="8" data-nb-words="73" data-nb-chars="398"><span class="idea" data-nb-ref-number="8" id="idea8" data-nb-words="73" data-nb-chars="398">„Bába říkala: A&nbsp;přeci tenkrát bylo líp na&nbsp;světě. Líp se&nbsp;žilo nežli dnes,“ zasněně cituje starý montér a&nbsp;já mu&nbsp;dávám za&nbsp;pravdu. Totéž říkávala moje babička, která pocházela z&nbsp;hospodářství u&nbsp;Mělníka: „Děti, vy&nbsp;nevíte&nbsp;– co&nbsp;to&nbsp;je&nbsp;maso. Měli jsme ho&nbsp;jen v&nbsp;neděli, kolikrát z&nbsp;toho uzeného v&nbsp;létě okrajovala maminka vršek prožraný od&nbsp;červů. Nebo chleba, pekli jsme ho&nbsp;velký jak kolo od&nbsp;vozu, ale ta&nbsp;chuť!“</span></p>
          <p class="chunk" data-nb-ref-number="9" data-nb-words="103" data-nb-chars="622"><span class="idea" data-nb-ref-number="9" id="idea9" data-nb-words="103" data-nb-chars="622">Montér se&nbsp;v&nbsp;řeči dostal na&nbsp;stavbu transformátorových stanic: „Víte, proč je&nbsp;okolo těch trafaček ten volnej prostor a&nbsp;až pak, tak po&nbsp;padesáti metrech, je&nbsp;teprve plot? Když je&nbsp;to&nbsp;transformátorový pole u&nbsp;nějaký velký elektrárny, je&nbsp;tam tak vysoký napětí, že&nbsp;by&nbsp;to&nbsp;mohlo člověka tím elektrickým magnetismem úplně přitáhnout k&nbsp;sobě, na&nbsp;ty&nbsp;vodiče. Sám jsem viděl chlapa, byl to&nbsp;přitom technik&nbsp;– asi zapomněl, šel dva tři metry okolo toho několikatunovýho transformátoru. Hele, najednou ho&nbsp;to&nbsp;chytlo, vytáhlo ho&nbsp;to&nbsp;do&nbsp;vzduchu a&nbsp;přimáčklo k&nbsp;těm ocelovejm vodičům. Záblesk! Zbyl z&nbsp;něj takovejhle škvarek, tak do&nbsp;krabičky od&nbsp;sirek.“</span></p>
          <p class="chunk" data-nb-ref-number="10" data-nb-words="134" data-nb-chars="789"><span class="idea" data-nb-ref-number="10" id="idea10" data-nb-words="134" data-nb-chars="789">Vrtím užasle hlavou a&nbsp;vím, že&nbsp;to, co&nbsp;říká, je&nbsp;prostá, obyčejná pravda. Soused mi&nbsp;hledí šedými zraky zpříma do&nbsp;očí a&nbsp;já vím, že&nbsp;budu muset vyslechnout ještě nějakou porci životní zkušenosti. „To jsem dělal na&nbsp;Kladně, montovali jsme armovací železa pro tisícitunový železobetonový lože pro elektrický indukční pece. Ty&nbsp;dávaj ten největší žár a&nbsp;v&nbsp;tom se&nbsp;zušlechťuje ta&nbsp;nejlepší ocel. Když byla část haly už&nbsp;hotová, hned najeli na&nbsp;výrobu oceli. My&nbsp;jsme ještě na&nbsp;druhým konci betonovali a&nbsp;můžu vám říct, že&nbsp;když zapnuli ten proud, tak se&nbsp;počala chvět podlaha. Drnčely nám ty&nbsp;betonový fundamenty pod nohama&nbsp;– celá hala rezonovala. Ten děsivě silnej elektrickej příkon! Šla z&nbsp;toho hrůza. Bílá rozžhavená ocel, do&nbsp;modra bílej plamen šlehal z&nbsp;těch pecí&nbsp;– když tam přidávali molybden, nikl a&nbsp;chrom.“</span></p>
          <p class="chunk" data-nb-ref-number="11" data-nb-words="46" data-nb-chars="271"><span class="idea" data-nb-ref-number="11" id="idea11" data-nb-words="46" data-nb-chars="271">Nadechuju se&nbsp;a&nbsp;přitakám: „No pane, taky přeci byly ty&nbsp;energetický špičky, kdy otevřeli turbíny na&nbsp;vodních elektrárnách, na&nbsp;Orlíku a&nbsp;na Lipně&nbsp;– to&nbsp;bylo, právě když zapnuli ty&nbsp;elektrický pece na&nbsp;Kladně. To&nbsp;musel bejt zajímavej pohled, ty&nbsp;tisíce stupňů a&nbsp;nevím kolik voltů!“</span></p>
          <p class="chunk" data-nb-ref-number="12" data-nb-words="131" data-nb-chars="749"><span class="idea" data-nb-ref-number="12" id="idea12" data-nb-words="131" data-nb-chars="749">Starý soused přešaltoval na&nbsp;téma vojny a&nbsp;já přenesl těžiště na&nbsp;druhou nohu. Vzpomíná, jak začínal u&nbsp;parašutistů. Jaké to&nbsp;bylo skákat za&nbsp;tmy, z&nbsp;nízko letícího letounu. Jak putovali jako průzkumná jednotka týden zimní krajinou, a&nbsp;nikdo je&nbsp;nesměl vidět. Vzpomíná na&nbsp;svého velitele, který byl vysoký ke&nbsp;dvěma metrům a&nbsp;vážil přes metrák. Měl ušitý, speciálně na&nbsp;svou váhu&nbsp;– veliký padák. Zažil též, jak se&nbsp;jednomu kolegovi padák neotevřel a&nbsp;nepomohl ani padák záložní. Spadl z&nbsp;nebe jak kámen, zapíchlo se&nbsp;tělo po&nbsp;pás do&nbsp;oranice… a&nbsp;jen šaty držely to&nbsp;mrtvé maso pohromadě. Saniťáci to&nbsp;už&nbsp;znali, a&nbsp;tak si&nbsp;vždy k&nbsp;těmto případům brali pytel od&nbsp;brambor. Ale příděl jídla měli dobrej, co&nbsp;se&nbsp;týče kvality a&nbsp;pestrosti&nbsp;– druhej nejvyšší v&nbsp;armádě, hned po&nbsp;letcích.</span></p>
          <p class="chunk" data-nb-ref-number="13" data-nb-words="47" data-nb-chars="274"><span class="idea" data-nb-ref-number="13" id="idea13" data-nb-words="47" data-nb-chars="274">K&nbsp;tomu mám co&nbsp;říct, protože můj strýček létal na&nbsp;vojně jako zadní střelec na&nbsp;šturmoviku, a&nbsp;dostávali ke&nbsp;každému jídlu, jak vyprávěl, nastrouhanou mrkev s&nbsp;jablkem. Aby lépe viděli, říkávalo se. Domů posílal balíky sádla. To&nbsp;bylo pár let po&nbsp;válce, když všechno bylo na&nbsp;lístky.</span></p>
          <p class="chunk" data-nb-ref-number="14" data-nb-words="64" data-nb-chars="419"><span class="idea" data-nb-ref-number="14" id="idea14" data-nb-words="64" data-nb-chars="419">Bylo před polednem, soused dlouze polkl&nbsp;– biologické hodiny v&nbsp;jeho organismu zapjaly příslušná mozková centra. Ukončili jsme seanci na&nbsp;chodbě přede dveřmi a&nbsp;každý jsme zalezli do&nbsp;svého bytu. Šlašitý, opálený, s&nbsp;krátkým hustým ježkem šedivých vlasů šel ohřát svůj oběd (dcera mu&nbsp;přinesla obalovaný smažený květák). Plešatý, břichatý a&nbsp;vousatý (já) šel dopít vystydlé kafe a&nbsp;dojíst nakousnutý krajíc své opožděné snídaně.</span></p>
        </section>
        <section>
          <p class="chunk" data-nb-ref-number="15" data-nb-words="8" data-nb-chars="54"><span class="idea" data-nb-ref-number="15" id="idea15" data-nb-words="8" data-nb-chars="54">Vzpomínám na&nbsp;nedávný večer s&nbsp;psychologem Janem Vránou.</span></p>
          <p class="chunk" data-nb-ref-number="16" data-nb-words="48" data-nb-chars="308"><span class="idea" data-nb-ref-number="16" id="idea16" data-nb-words="48" data-nb-chars="308">Bylo to&nbsp;na&nbsp;křtu knihy jedné naší společné známé. Okatá a&nbsp;nohatá kulturní aktivistka představila útlou knihu svých pozdních básní. Její brýlatý inteligentní syn, příslušně nervózní a&nbsp;příslušně v&nbsp;pubertální opozici&nbsp;– okomentoval knihu své matky: „Já jsem především v&nbsp;šoku, že&nbsp;máma píše!“ Všichni jsme se&nbsp;smáli.</span></p>
          <p class="chunk" data-nb-ref-number="17" data-nb-words="76" data-nb-chars="520"><span class="idea" data-nb-ref-number="17" id="idea17" data-nb-words="76" data-nb-chars="520">Dlouhý večer, kdy jsem potkal léta neviděné tváře, různí velební šediví vousáči, skrývající tak své konfidentské tváře, jiní zas&nbsp;– tajní vrazi, s&nbsp;mozkem přežehlým silnou indickou marihuanou, jedni přišli ukázat svou podivnou nestárnoucí činorodost, mající až&nbsp;obsesivní, ritualizovaný charakter&nbsp;– jako když se&nbsp;lasice nasycená krví stále poohlíží po&nbsp;kořisti, druzí zas (staré lasice, dívky z&nbsp;našich mladých let, matky dospívajících dětí, dvojité vdovy) usmívají se&nbsp;skrz vrásčité pergamenové tváře&nbsp;– jen tak přišli posedět.</span></p>
          <p class="chunk" data-nb-ref-number="18" data-nb-words="83" data-nb-chars="460"><span class="idea" data-nb-ref-number="18" id="idea18" data-nb-words="83" data-nb-chars="460">Byl to&nbsp;náraz podobný stejnému zážitku, jako když jsem čistil mrazák a&nbsp;objevil v&nbsp;ledu zamrzlý kelímek s&nbsp;angreštem z&nbsp;roku 2008. Kdo ho&nbsp;tam dal? Ta&nbsp;bytost, ten, co&nbsp;ho&nbsp;tam dal zmrznout, ty&nbsp;plody dávného léta, obalené strojovou zimou&nbsp;– to&nbsp;už&nbsp;dávno nejsem já. Já&nbsp;dnes&nbsp;– je&nbsp;někdo jiný. Docela by&nbsp;mě&nbsp;zajímalo při této příležitosti (tento aspekt jsem popsal v&nbsp;SMS šílenému psychologovi P.)&nbsp;– kolik mně neznámých bytostí používá můj občanský průkaz, můj byt a&nbsp;můj penis?</span></p>
          <p class="chunk" data-nb-ref-number="19" data-nb-words="159" data-nb-chars="1058"><span class="idea" data-nb-ref-number="19" id="idea19" data-nb-words="159" data-nb-chars="1058">Jan Vrána a&nbsp;šílený P.&nbsp;se znají z&nbsp;fakulty a&nbsp;upřímně se&nbsp;nesnášejí. P.&nbsp;jednou upekl na&nbsp;Jana záludnou boudu. P.&nbsp;potřeboval zrecenzovat svůj právě dokončený svazek misantropních měření a&nbsp;statistik. Jan nereagoval na&nbsp;podivný, panovačný e-mail. P.&nbsp;nelenil a&nbsp;přikázal jedné své „sexuální otrokyni“, aby napsala obdivný dopis Janu Vránovi, představila se&nbsp;jako jeho věrná čtenářka a&nbsp;požádala ho&nbsp;o&nbsp;schůzku. Jana, který je&nbsp;znám svým platonickým kavalírstvím k&nbsp;ženám. Jako introvertovaný schizotym, s&nbsp;lehčí poruchou v&nbsp;oblasti autistického spektra, má&nbsp;takřka nepřekonatelné problémy s&nbsp;navazováním produktivních známostí s&nbsp;ženami, zejména s&nbsp;„konzumací vztahu“. P.&nbsp;jako čistý psychopat podle starého řazení poruch chování… snadno navazuje vztahy, osouloží a&nbsp;teprve potom vyvstane nepřekonatelná hráz jeho poruchy&nbsp;– neschopnost vcítit se&nbsp;do&nbsp;druhé bytosti, strach z&nbsp;cizích a&nbsp;zejména svých emocí. S&nbsp;dívkami a&nbsp;ženami, které jsou inteligentní&nbsp;– a&nbsp;dokážou mu&nbsp;poskytnout ve&nbsp;své osobě zábavného a&nbsp;vtipného partnera, navazuje potom v&nbsp;podstatě kamarádské vztahy založené na&nbsp;fair play.</span></p>
          <p class="chunk" data-nb-ref-number="20" data-nb-words="41" data-nb-chars="291"><span class="idea" data-nb-ref-number="20" id="idea20" data-nb-words="41" data-nb-chars="291">Mladá žena nelenila a&nbsp;napsala obdivný e-mail cudnému Janu Vránovi. Ten, příslušně pohlavně aktivizován svou snivou duší, hned nabídl několik kaváren ke&nbsp;schůzce. Cudně se&nbsp;nechala přesvědčovat. Následovala série jeho chvalozpěvných dopisů na&nbsp;její vkus. V&nbsp;podstatě „roztekl jak polárkový dort“.</span></p>
          <p class="chunk" data-nb-ref-number="21" data-nb-words="37" data-nb-chars="270"><span class="idea" data-nb-ref-number="21" id="idea21" data-nb-words="37" data-nb-chars="270">Když dívka přeposlala svou e-mailovou komunikaci svému „otro­káři“, ten neváhal a&nbsp;svému platonicky zamilovanému kolegovi předestřel krutou pravdu. Vše byla jen manipulace sledující, aby rak poustevníček vylezl ze&nbsp;své ulity a&nbsp;ukázal své nechráněné, zranitelné části těla.</span></p>
          <p class="chunk" data-nb-ref-number="22" data-nb-words="21" data-nb-chars="119"><span class="idea" data-nb-ref-number="22" id="idea22" data-nb-words="21" data-nb-chars="119">Od&nbsp;té&nbsp;doby se&nbsp;mají tito dva „odborníci na&nbsp;lidskou duši“ ještě raději a&nbsp;při náhodném setkání ve&nbsp;společnosti se&nbsp;nezdraví.</span></p>
        </section>
        <section>
          <p class="chunk" data-nb-ref-number="23" data-nb-words="25" data-nb-chars="167"><span class="idea" data-nb-ref-number="23" id="idea23" data-nb-words="25" data-nb-chars="167">Při této příležitosti mi&nbsp;putuje hlavou vzpomínka na&nbsp;jednu vysokou polonistku… Je&nbsp;to&nbsp;blonďatá Slovenka, ovšem krasavice. Sympatická veselá dívka, každý se&nbsp;na&nbsp;ni&nbsp;usmívá.</span></p>
          <p class="chunk" data-nb-ref-number="24" data-nb-words="90" data-nb-chars="537"><span class="idea" data-nb-ref-number="24" id="idea24" data-nb-words="90" data-nb-chars="537">Potkal jsem ji&nbsp;asi dvakrát, jednou na&nbsp;čtení v&nbsp;Krakově, podruhé v&nbsp;antikvariátu v&nbsp;Holešovicích. Byl jsem zahrabaný v&nbsp;knihách, právě jsem uvažoval, zdali si&nbsp;mám za&nbsp;osmdesát korun koupit Dějiny Všesvazové komunistické strany (bolševiků) od&nbsp;Stalina a&nbsp;hledat v&nbsp;ní pro dnešek platný odkaz… Když jsem zabředl do&nbsp;floskulí politických formulací&nbsp;– věděl jsem pojednou, že&nbsp;tu&nbsp;jeho černou mantru zde nenajdu, takové věci se&nbsp;nejen nepíšou, ale ani neříkají. Ty&nbsp;se&nbsp;dělají, a&nbsp;pak se&nbsp;o&nbsp;nich mlčí. „Zabij je&nbsp;všechny!“ určitě v&nbsp;té tlusté rudé knize nebylo.</span></p>
          <p class="chunk" data-nb-ref-number="25" data-nb-words="82" data-nb-chars="452"><span class="idea" data-nb-ref-number="25" id="idea25" data-nb-words="82" data-nb-chars="452">Vtom jsem zvedl zrak a&nbsp;uviděl svého polského známého, přátelského bohemistu, vedle něj se&nbsp;na&nbsp;mne usmívala vysoká kráska a&nbsp;já měl hned ústa od&nbsp;ucha k&nbsp;uchu. Povídali jsme si, ona se&nbsp;smála a&nbsp;můj polský kamarád pojednou zvážněl a&nbsp;znejistěl, prý pospíchají na&nbsp;vlak, a&nbsp;rychle odvedl blondýnu se&nbsp;sympatickou duší. Hned jsem cítil, že&nbsp;s&nbsp;ní by&nbsp;to&nbsp;šlo. Péro ťukalo do&nbsp;nohavice jak datel. Ona to&nbsp;taky věděla. A&nbsp;věděl to&nbsp;i&nbsp;mlčenlivý známý. Rychle si&nbsp;odvedl gazelu.</span></p>
          <p class="chunk" data-nb-ref-number="26" data-nb-words="42" data-nb-chars="245"><span class="idea" data-nb-ref-number="26" id="idea26" data-nb-words="42" data-nb-chars="245">Po&nbsp;jisté době se&nbsp;mi&nbsp;dostala informace z&nbsp;několika pramenů, že&nbsp;blondýnka má&nbsp;chlapce, ale okolo je&nbsp;několik dalších, čekajících vlků. Ten, kterému právě patří, je&nbsp;velice šťastný a&nbsp;zároveň zasmušilý. Dochází mu&nbsp;– že&nbsp;je&nbsp;pouze jeden v&nbsp;dlouhé řadě mužů.</span></p>
          <p class="chunk" data-nb-ref-number="27" data-nb-words="82" data-nb-chars="472"><span class="idea" data-nb-ref-number="27" id="idea27" data-nb-words="82" data-nb-chars="472">Do&nbsp;této smečky chtivých samců nevědomky vstoupil platonicky zamilovaný, čistý Jan Vrána. Půl roku konzultoval bezelstně, jaké má&nbsp;poslat růže té&nbsp;krasavici svého srdce. Květomluva. Jakou barvu má&nbsp;zvolit, aby to&nbsp;nebylo příliš a&nbsp;zase málo. Po&nbsp;rudé a&nbsp;bílé nakonec zvolil, jak jinak&nbsp;– růžovou. Radil jsem mu, ať&nbsp;přidá taky nějaké žluté, nebo ještě lépe oranžové květy, ale to&nbsp;on&nbsp;ne, žlutá&nbsp;– to&nbsp;je&nbsp;Vatikán, celibát, a&nbsp;oranžová&nbsp;– to&nbsp;je&nbsp;Buddha a&nbsp;opět zákaz tužby a&nbsp;tělesných styků.</span></p>
          <p class="chunk" data-nb-ref-number="28" data-nb-words="119" data-nb-chars="680"><span class="idea" data-nb-ref-number="28" id="idea28" data-nb-words="119" data-nb-chars="680">Když jsem tuto situaci vyprávěl Béďovi, který má&nbsp;okolo sebe ženské mužstvo servírek v&nbsp;nočním baru, občas zaskočí do&nbsp;své garsonky s&nbsp;nějakou potřebnou zákaznicí, která přijde do&nbsp;jeho podniku a&nbsp;dělá na&nbsp;něj oči&nbsp;– a&nbsp;nedosti na&nbsp;tom, chodí ještě tenhle maniak k&nbsp;thajským masérkám, které mu&nbsp;trápí celé tělo, hodiny na&nbsp;něm pracují&nbsp;– aby je&nbsp;nakonec vydojil za&nbsp;asijské kozy a&nbsp;ony jeho vykouřily do&nbsp;úplného troudu v&nbsp;míše… Když jsem anonymně popisoval situaci toho snivce, dali jsme se&nbsp;nakonec do&nbsp;takového smíchu, že&nbsp;nám tekly slzy. „Rozumíš (vykřikoval jsem), on&nbsp;bádá, konzultuje barvu růží, a&nbsp;přitom ona má&nbsp;v&nbsp;puse jednoho ptáka, druhýho ocasa má&nbsp;v&nbsp;kundě a&nbsp;ještě jeden masitej banán v&nbsp;zadku!“</span></p>
          <p class="chunk" data-nb-ref-number="29" data-nb-words="50" data-nb-chars="297"><span class="idea" data-nb-ref-number="29" id="idea29" data-nb-words="50" data-nb-chars="297">„Cože?“ volá Béďa a&nbsp;plačtivě vypočítává: „Jeden v&nbsp;hubě, dva v&nbsp;uších, dva v&nbsp;nose…“ Přestávám se&nbsp;smát a&nbsp;vážně hledím na&nbsp;svého starého kamaráda, jestli nedětinští, takhle pitomě jsme žertovali s&nbsp;klukama v&nbsp;patnácti. Béďa šťastně pokračuje: „…dalšího má&nbsp;v&nbsp;kundě, potom v&nbsp;prdeli&nbsp;– to&nbsp;máme sedum vocasů!“</span></p>
          <p class="chunk" data-nb-ref-number="30" data-nb-words="30" data-nb-chars="157"><span class="idea" data-nb-ref-number="30" id="idea30" data-nb-words="30" data-nb-chars="157">Styděl jsem se&nbsp;tenkrát a&nbsp;stydím se&nbsp;i&nbsp;dnes&nbsp;– protože dobře vím, že&nbsp;milovat vysněný obraz krásné dívky je&nbsp;mnohem víc, než ji&nbsp;osouložit a&nbsp;ztratit ji&nbsp;tak navždy.</span></p>
        </section>
        <section>
          <p class="chunk" data-nb-ref-number="31" data-nb-words="72" data-nb-chars="542"><span class="idea" data-nb-ref-number="31" id="idea31" data-nb-words="72" data-nb-chars="542">Jan Vrána je&nbsp;specialista na&nbsp;sociální systémy, na&nbsp;alternativní životní styly (napsal disertační práci, při které oponenti dostávali psotník, protože tito pseudopravicoví oportunisté, kteří museli předstírat před čtvrtstoletím, že&nbsp;je&nbsp;velice interesuje mezinárodní dělnické hnutí&nbsp;– jinak by&nbsp;se&nbsp;nedostali na&nbsp;tuto přísně výběrovou katedru… tito „šneci“ zalezlí na&nbsp;univerzitní, „chráněné“ půdě produkují svinské poradenské služby pro personální agentury, pro osobní oddělení velkých firem… Vránova práce nebyla připuštěna&nbsp;– z&nbsp;ideologických důvodů).</span></p>
          <p class="chunk" data-nb-ref-number="32" data-nb-words="56" data-nb-chars="395"><span class="idea" data-nb-ref-number="32" id="idea32" data-nb-words="56" data-nb-chars="395">S&nbsp;Janem Vránou občas chodíme na&nbsp;dlouhé procházky a&nbsp;on&nbsp;– vždy slušně oblečen, s&nbsp;kloboukem na&nbsp;hlavě… v&nbsp;blátivých polích na&nbsp;okraji města&nbsp;– uvádí mne do&nbsp;konceptů, které již lokálně fungují. Vedeme rozhovory o&nbsp;nefinančních ekonomikách, o&nbsp;výměnných sítích reciprocity, o&nbsp;zaměstnanecké privatizaci… Tahle témata by&nbsp;mnohého fundamentálního pravicového postkomunistu přivedla k&nbsp;„psychospirituální krizi“.</span></p>
        </section>
        <section>
          <p class="chunk" data-nb-ref-number="33" data-nb-words="134" data-nb-chars="825"><span class="idea" data-nb-ref-number="33" id="idea33" data-nb-words="134" data-nb-chars="825">Ten literární večer pokračoval opileckou koncovkou v&nbsp;jednom nočním gay baru. Jinde neměli otevřeno, nebo tam hrála příšerná hudba a&nbsp;herní automaty smutně blikaly do&nbsp;noci. Líbal jsem tam maličkou ručku jedné okaté harmonikářce. Potom ovšem přišel její vážný přítel, blonďatý dlouhovlasý hudební novinář, přinesl nápoje a&nbsp;hned se&nbsp;chopil druhé ručky a&nbsp;jal se&nbsp;ji&nbsp;usilovně hladit… Navázal jsem tedy na&nbsp;hovor s&nbsp;Janem Vránou, který vedl u&nbsp;stolu debatu o&nbsp;současné společenské celosvětové krizi. Vlasatec publikující v&nbsp;novinách, které mají německé vlastníky, ale v&nbsp;podstatě jde o&nbsp;vlivový orgán jedné východní agentury, jal se&nbsp;vášnivě zastávat právo svobody projevu (samotnému mu&nbsp;to&nbsp;bylo nejasné, ale o&nbsp;to usilovněji trval na&nbsp;myšlence)&nbsp;– že&nbsp;pokud může jít na&nbsp;Václavák a&nbsp;hulákat tam, že&nbsp;prezident je&nbsp;vůl, tak je&nbsp;v&nbsp;podstatě všechno O. K.</span></p>
          <p class="chunk" data-nb-ref-number="34" data-nb-words="74" data-nb-chars="426"><span class="idea" data-nb-ref-number="34" id="idea34" data-nb-words="74" data-nb-chars="426">Jan V. vášnivě oponoval, že&nbsp;dnešní třicátníci s&nbsp;malými dětmi, s&nbsp;hypotékami a&nbsp;s&nbsp;nejistotou&nbsp;– že&nbsp;si&nbsp;udrží zaměstnání, nebo že&nbsp;vůbec nějaké najdou&nbsp;– se&nbsp;mu&nbsp;na&nbsp;tu&nbsp;jeho svobodu vykašlou. Nehledě na&nbsp;to, že&nbsp;nechápe, proč dává do&nbsp;protikladu sociální jistoty, které fungují v&nbsp;Německu, v&nbsp;severských státech Evropy, a&nbsp;možnost jít hulákat na&nbsp;náměstí. V&nbsp;Berlíně například by&nbsp;si&nbsp;mohl vyřvat plíce (dodal jsem já), a&nbsp;nikoho by&nbsp;to&nbsp;nepohoršilo.</span></p>
          <p class="chunk" data-nb-ref-number="35" data-nb-words="34" data-nb-chars="204"><span class="idea" data-nb-ref-number="35" id="idea35" data-nb-words="34" data-nb-chars="204">Na&nbsp;to&nbsp;už&nbsp;vlasatý padesátník neměl argumenty a&nbsp;mlčky muchlal ručku okaté dívky. Usmívala se&nbsp;na&nbsp;mě, ta&nbsp;klukanda&nbsp;– jako nějaký milý, sympatický lemur… Líbí se&nbsp;mi&nbsp;její neuvzdychaná, v&nbsp;podstatě chlapecká duše.</span></p>
        </section>
        <section>
          <p class="chunk" data-nb-ref-number="36" data-nb-words="63" data-nb-chars="379"><span class="idea" data-nb-ref-number="36" id="idea36" data-nb-words="63" data-nb-chars="379">S&nbsp;Janem V. jsme potom ještě stáli na&nbsp;I. P.&nbsp;Pavlova a&nbsp;čekali na&nbsp;noční tramvaj. Tento večer byl obětavý, za&nbsp;života blahoslavený J. V. zvláště bojovný a&nbsp;vášnivý ve&nbsp;věci právě vznikající budoucnosti lidstva… Uváděl opilým hlasem tvrdá, terénními výzkumy podložená fakta… přel se&nbsp;sám se&nbsp;sebou o&nbsp;podstatu lidského údělu, a&nbsp;já mu&nbsp;opatrně (stydě se&nbsp;za&nbsp;svůj cynismus), přátelsky oponoval.</span></p>
          <p class="chunk" data-nb-ref-number="37" data-nb-words="57" data-nb-chars="352"><span class="idea" data-nb-ref-number="37" id="idea37" data-nb-words="57" data-nb-chars="352">„Kolikrát to&nbsp;už&nbsp;tady bylo? Ty&nbsp;desítky tisíc lidí, kteří po&nbsp;generace umírali za&nbsp;vidinu příštího štěstí lidstva! A&nbsp;ty nízký, egoistický kurvy si&nbsp;žijou do&nbsp;stovky… Všichni ty&nbsp;oportunisti, hamižný filcky! Jako by&nbsp;něco říkalo&nbsp;– příroda má&nbsp;ráda prostřednost, každý extrém je&nbsp;patologický… Možná jsme opravdu slepá větev vývoje… Bude se&nbsp;muset znovu od&nbsp;začátku.“</span></p>
          <p class="chunk" data-nb-ref-number="38" data-nb-words="52" data-nb-chars="308"><span class="idea" data-nb-ref-number="38" id="idea38" data-nb-words="52" data-nb-chars="308">V&nbsp;hlavě mi&nbsp;přitom běží myšlenka, kterou nemohu tomuto tvrdému humanitnímu vědci sdělit. Co&nbsp;když vrstva existence, kde jsme doma&nbsp;– je&nbsp;pouze obraz reality v&nbsp;naší mysli? Sedíme v&nbsp;kině, projektor našeho mozku nám dává obrazy a&nbsp;my na&nbsp;ně&nbsp;nějak reagujeme… Co&nbsp;když opravdová, plná skutečnost je&nbsp;pro člověka neúnosná?</span></p>
        </section>
        <section>
          <p class="chunk" data-nb-ref-number="39" data-nb-words="42" data-nb-chars="245"><span class="idea" data-nb-ref-number="39" id="idea39" data-nb-words="42" data-nb-chars="245">Jan V. mi&nbsp;mává na&nbsp;rozloučenou z&nbsp;odjíždějící tramvaje a&nbsp;jeho postava jak logo nějakého filmu z&nbsp;dětství se&nbsp;ztrácí spolu s&nbsp;rozsvíceným vozem na&nbsp;kolejích, mizí v&nbsp;dlouhém koridoru Ječné ulice, klesá jako nějaká světélkující duše po&nbsp;svahu dolů k&nbsp;řece.</span></p>
          <p class="chunk" data-nb-ref-number="40" data-nb-words="24" data-nb-chars="152"><span class="idea" data-nb-ref-number="40" id="idea40" data-nb-words="24" data-nb-chars="152">Hluk potácejících se&nbsp;opilců a&nbsp;pokřikující rozjívené mládeže slábne v&nbsp;předjitřním chladu. Každý zalézá, kam může. Já&nbsp;jsem za&nbsp;rohem vlezl do&nbsp;autobusu 505.</span></p>
          <p class="chunk" data-nb-ref-number="41" data-nb-words="55" data-nb-chars="351"><span class="idea" data-nb-ref-number="41" id="idea41" data-nb-words="55" data-nb-chars="351">Rachotivá krabice mě&nbsp;unáší nočním městem. Spolu se&nbsp;mnou jede parta squaterů, pár klimbajících opilců se&nbsp;snaží udržet hlavy na&nbsp;ramenou, opatrné oči kapsářů hodnotí své budoucí oběti. Dívám se&nbsp;ven do&nbsp;ubíhajících ulic a&nbsp;zároveň kontroluji v&nbsp;odraze skleněných oken vnitřek autobusu, okolí kolem mne. Nerad bych, aby někdo podlehl falešnému dojmu, že&nbsp;spím.</span></p>
          <p class="chunk" data-nb-ref-number="42" data-nb-words="10" data-nb-chars="59"><span class="idea" data-nb-ref-number="42" id="idea42" data-nb-words="10" data-nb-chars="59">Spíme všichni&nbsp;– dokud žijem, a&nbsp;probouzíme se, když umíráme.</span></p>
          <p class="chunk" data-nb-ref-number="43" data-nb-words="3" data-nb-chars="5"><span class="idea" data-nb-ref-number="43" id="idea43" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="44" data-nb-words="86" data-nb-chars="542"><span class="idea" data-nb-ref-number="44" id="idea44" data-nb-words="86" data-nb-chars="542">Je&nbsp;horký červencový den, s&nbsp;Emanuelem máme sraz na&nbsp;Kulaťáku. Na&nbsp;rohu u&nbsp;mléčných lahůdek vidím z&nbsp;tramvaje, která přijíždí do&nbsp;stanice, postávat černovlasou nosatou postavu. Eman se&nbsp;směje a&nbsp;já na&nbsp;pozdrav kradmo salutuju. Nemohu odolat a&nbsp;zvu dovnitř k&nbsp;návštěvě jídelny. Dáváme si&nbsp;patnáct deka vlašského salátu a&nbsp;dva rohlíky… Eman se&nbsp;zdržel u&nbsp;pokladny, a&nbsp;když zaparkoval naproti mně u&nbsp;jídelního pultu, nenápadně odklopil víko kabely, kterou má&nbsp;pořád „na dohodu“ přehozenou přes hrudník. Uvnitř mošny na&nbsp;nás zamrkala velká litrová lahev Ballantines.</span></p>
          <p class="chunk" data-nb-ref-number="45" data-nb-words="76" data-nb-chars="484"><span class="idea" data-nb-ref-number="45" id="idea45" data-nb-words="76" data-nb-chars="484">Polední znoj, kdy slunce rozpaluje asfalt do&nbsp;blyštivých černých puchýřů a&nbsp;vzduch se&nbsp;chvěje horkem, není ta&nbsp;nejlepší chvíle k&nbsp;vycházce. Nicméně kráčíme mezi vilami na&nbsp;Hanspaulce, kryjeme se&nbsp;stínem podél zdí a&nbsp;plotů, smutné túje poskytují ochranu. Staré ovocné stromy, které pamatují čtyřicátá a&nbsp;padesátá léta&nbsp;– kdy v&nbsp;těchto honosných vilách bydleli vrazi a&nbsp;zrádci&nbsp;– natahují do&nbsp;ulice své mohutné listnaté paže. Dokonce z&nbsp;jedné převislé větve se&nbsp;lze osvěžit černými, přezrálými višněmi.</span></p>
          <p class="chunk" data-nb-ref-number="46" data-nb-words="64" data-nb-chars="405"><span class="idea" data-nb-ref-number="46" id="idea46" data-nb-words="64" data-nb-chars="405">Nahoře na&nbsp;křižovatce kupujeme lahve s&nbsp;perlivou vodou. Stinná alej ke&nbsp;hřbitovu U&nbsp;Matěje ukryla dva poutníky před letním žárem. Kráčíme mezi náhrobky a&nbsp;břečťanovým loubím, rozsochaté temné lípy a&nbsp;kaštany ovlivňují podnebí na&nbsp;tomhle území ticha. Dole, kdesi daleko za&nbsp;střechami pod kopcem, tiše hučí město. Zde vane vlahý vánek z&nbsp;Šáreckého údolí. Občas zasměje se&nbsp;žluva a&nbsp;klouzavým letem proletí mezi stromy.</span></p>
          <p class="chunk" data-nb-ref-number="47" data-nb-words="194" data-nb-chars="1166"><span class="idea" data-nb-ref-number="47" id="idea47" data-nb-words="194" data-nb-chars="1166">Vypravuju Emanovi, jak jsem zde kdysi, před více než dvaceti léty, držel brigádu coby hřbitovní dělník. Výpomocná síla Jurášek, tichý a&nbsp;dlouhovlasý kopáč, vyhloubil jednou, v&nbsp;té místní kamenité půdě plné štěrku a&nbsp;kořenů&nbsp;– vydobyl na&nbsp;této skalnaté plošině takřka třímetrový hrob. Úporně se&nbsp;krumpáčem dobýval do&nbsp;nitra, kus po&nbsp;kusu vylamoval kamení a&nbsp;uzlovaté zkroucené dřevěné houžve musel sekyrou překonat… Ten hluboký hrob byl pro matku, která se&nbsp;svým osmiletým synem skočila z&nbsp;Nuselského mostu… Jurášek byl dobrý hřbitovní tovaryš, jen jednu věc měl, která byla silnější než on&nbsp;– rád se&nbsp;hádal se&nbsp;svojí mírnou dívkou, vyčetl jí&nbsp;imaginární zradu a&nbsp;nevěru, zavzlykal&nbsp;– a&nbsp;s&nbsp;obrovskou chutí se&nbsp;lehce podřezal na&nbsp;zápěstí. „Vidíš? Vidíš, co&nbsp;jsi provedla?!… Umírám, nechci dál žít… zradila jsi mne! Jseš ráda?“ Jeho věrná družka už&nbsp;to&nbsp;znala, tak zavolala sanitku a&nbsp;převázala mu&nbsp;lehce, opatrně pořezaná zápěstí. Když se&nbsp;za&nbsp;čtvrt roku vrátil z&nbsp;blázince, spokojený a&nbsp;odpočatý&nbsp;– mírně se&nbsp;na&nbsp;nás usmíval a&nbsp;stydlivě klopil velké koňské oči, skrýval se&nbsp;za&nbsp;dlouhými řasami. Na&nbsp;zápěstí měl z&nbsp;těch jizev „Jákobův žebřík“&nbsp;– vypadalo to, že&nbsp;po&nbsp;klíčící fazoli jednoho dne vleze do&nbsp;nebe.</span></p>
          <p class="chunk" data-nb-ref-number="48" data-nb-words="26" data-nb-chars="172"><span class="idea" data-nb-ref-number="48" id="idea48" data-nb-words="26" data-nb-chars="172">Eman, když jsme obešli kostelík na&nbsp;vrcholu uprostřed hřbitova, našel na&nbsp;odvrácené straně tiché místo, kde za&nbsp;nízkou zídkou se&nbsp;rozevíral vzdušný, modrošedý prostor do&nbsp;dálky.</span></p>
          <p class="chunk" data-nb-ref-number="49" data-nb-words="68" data-nb-chars="475"><span class="idea" data-nb-ref-number="49" id="idea49" data-nb-words="68" data-nb-chars="475">Údolí Divoké Šárky, skály a&nbsp;mokrá luka. Z&nbsp;jehličnatých hájů se&nbsp;v&nbsp;dálce tyčila vysoká budova Mikrotechny, kde se&nbsp;vyrábějí naváděcí elektronické komponenty do&nbsp;řízených střel… Dole u&nbsp;říčky zářil zámeček Jenerálka, dříve obývaný údernou jednotkou SS, podřízenou centrále pražského gestapa, nyní americký baptistický seminář. Na&nbsp;obzoru se&nbsp;s&nbsp;hučením a&nbsp;ušlechtilým burácením občas vzneslo do&nbsp;vzduchu velké dopravní letadlo. Tam někde jsou betonové dráhy letištního terminálu Ruzyně.</span></p>
          <p class="chunk" data-nb-ref-number="50" data-nb-words="79" data-nb-chars="507"><span class="idea" data-nb-ref-number="50" id="idea50" data-nb-words="79" data-nb-chars="507">Sedíme na&nbsp;žulových schodech u&nbsp;zákristie a&nbsp;hádáme, který kovový pták nese své těžké tělo k&nbsp;oblakům. Eman s&nbsp;přehledem ovládá všechny typy dopravních letadel, kosmonautika a&nbsp;letectví je&nbsp;jeho velká láska. S&nbsp;radostí se&nbsp;nechám chvíli poučovat (i&nbsp;když neznám nic nudnějšího, než jsou běžná dopravní letadla, osobní automobily a&nbsp;dalších asi milion věcí téhle civilizace). Ovšem konstrukční řešení, detaily&nbsp;– jak to&nbsp;funguje, vztlakové klapky, zpětný chod tryskových motorů, to&nbsp;je&nbsp;oblast, která už&nbsp;je&nbsp;zajímavá velice.</span></p>
          <p class="chunk" data-nb-ref-number="51" data-nb-words="32" data-nb-chars="222"><span class="idea" data-nb-ref-number="51" id="idea51" data-nb-words="32" data-nb-chars="222">Eman ví&nbsp;o&nbsp;problematice právě tolik, aby se&nbsp;mu&nbsp;rozkryl pestrý přírodopis bombardérů, stíhacích letadel a&nbsp;dopravníků. Věčná pře o&nbsp;přednostech messerschmittů, lightningů a&nbsp;šturmoviků&nbsp;– kterou vedeme již léta, může pokračovat.</span></p>
          <p class="chunk" data-nb-ref-number="52" data-nb-words="61" data-nb-chars="421"><span class="idea" data-nb-ref-number="52" id="idea52" data-nb-words="61" data-nb-chars="421">Právě když vznáším akademický dotaz, zdali je&nbsp;známo, že&nbsp;bratři Hortenové, kteří sestrojili po&nbsp;sériích větroňů s&nbsp;delta křídlem, po&nbsp;vrtu­lových prototypech s&nbsp;pístovým motorem&nbsp;– nádhernou vlaštovku s&nbsp;tryskovými turbinami, deltaplán Gotha, který párkrát vzlétl ke&nbsp;zkušebnímu letu, pak byl konec války, byl převezen do&nbsp;Spojených států a&nbsp;po několika nešikovných startech je&nbsp;dodnes (částečně rozebraný) umístěn v&nbsp;muzeu letectví?</span></p>
          <p class="chunk" data-nb-ref-number="53" data-nb-words="67" data-nb-chars="446"><span class="idea" data-nb-ref-number="53" id="idea53" data-nb-words="67" data-nb-chars="446">V&nbsp;tu chvíli Eman otvírá lahev whisky a&nbsp;nabízí mi&nbsp;první lok. S&nbsp;mum­láním díků pouštím hlt sametové tekutiny do&nbsp;hrdla, a&nbsp;když zahoří v&nbsp;ústech, spláchnu to&nbsp;minerálkou. „Víš, normálně jsem se&nbsp;dočet, že&nbsp;prototyp delta tryskáče těch Hortenů měl trup krytej speciální překližkou, která obsahovala sendvičovitě uloženej uhelnej prach v&nbsp;nějakým pojidle, a&nbsp;ten prach odrážel radarový paprsky. Čtyřicet let před programem stealth neviditelnejch bombardérů.“</span></p>
          <p class="chunk" data-nb-ref-number="54" data-nb-words="60" data-nb-chars="410"><span class="idea" data-nb-ref-number="54" id="idea54" data-nb-words="60" data-nb-chars="410">Eman sahá do&nbsp;obvyklé, pečlivě nastudované oblasti motorů s&nbsp;obrov­ským výkonem ve&nbsp;velkých výškách, kterého dosahují díky velikým kompresorům&nbsp;– ty&nbsp;tlačí do&nbsp;válců vzduch pod vysokým tlakem, takže zápalná aerosolová směs benzinu a&nbsp;vzdušného kyslíku páře nebeské ticho flusanci ohně z&nbsp;výfuků. Na&nbsp;scénu přilétá hromotlucký oplášťovaný motor s&nbsp;malou pilotní kabinkou a&nbsp;krátkými křidélky&nbsp;– Emanův milovaný thunderbolt.</span></p>
        </section>
        <section>
          <p class="chunk" data-nb-ref-number="55" data-nb-words="34" data-nb-chars="187"><span class="idea" data-nb-ref-number="55" id="idea55" data-nb-words="34" data-nb-chars="187">Chvíli mlčíme a&nbsp;podáváme si&nbsp;lahev. Horký den kdesi daleko nabírá na&nbsp;bouřku. Kopce bílých mraků rostou na&nbsp;západním nebi. Ale nad námi je&nbsp;modro a&nbsp;svěží vánek od&nbsp;řeky šumí v&nbsp;korunách stromů.</span></p>
          <p class="chunk" data-nb-ref-number="56" data-nb-words="38" data-nb-chars="231"><span class="idea" data-nb-ref-number="56" id="idea56" data-nb-words="38" data-nb-chars="231">Slunce rozpaluje žulové schody a&nbsp;my se&nbsp;posouváme spolu se&nbsp;stínem, až&nbsp;nakonec sedíme ve&nbsp;výklenku kostelních dveří. Je&nbsp;vidět, že&nbsp;tento boční vchod je&nbsp;nepoužívaný, kámen je&nbsp;opršelý a&nbsp;čistý, ve&nbsp;spárách mezi kvádry raší zelená travička.</span></p>
          <p class="chunk" data-nb-ref-number="57" data-nb-words="85" data-nb-chars="566"><span class="idea" data-nb-ref-number="57" id="idea57" data-nb-words="85" data-nb-chars="566">Slída a&nbsp;křemenné žíly ve&nbsp;slunci jiskří a&nbsp;skrz těžká křídla dveří nám na&nbsp;záda dýchá chlad prosycený vůní vonných pryskyřic, dřevěných červotočivých lavic a&nbsp;ušlechtilých plísní vegetujících v&nbsp;sametových závěsech, v&nbsp;modlitebních knihách. Ten vystydlý dech kaditelnic je&nbsp;tak uklidňující, jako je&nbsp;milá vůně tisíciletí, která vane z&nbsp;křesťanství, z&nbsp;té bezedné jámy v&nbsp;časoprostoru, z&nbsp;toho odkazu stovek generací před námi… ten průvan přináší z&nbsp;hlubin času neznatelné, takřka neslyšné burácení, řvavý spánek nesmírných bestií, které byly přítomny&nbsp;– při stvoření tohoto světa.</span></p>
          <p class="chunk" data-nb-ref-number="58" data-nb-words="47" data-nb-chars="280"><span class="idea" data-nb-ref-number="58" id="idea58" data-nb-words="47" data-nb-chars="280">Je&nbsp;to&nbsp;dobré, říká ten kostelní pach&nbsp;– oheň žhne, nezhasnul&nbsp;– ale dnes ještě nepřijde, ještě chvíli bude svět. Oheň začátku, černá dutina božího podtlaku, sebepopření. Do&nbsp;té&nbsp;temné dutiny se&nbsp;vzápětí vlije bílá vlna soucitu. A&nbsp;tak ten přeplňovaný motor stvoření běží od&nbsp;začátku času.</span></p>
        </section>
        <section>
          <p class="chunk" data-nb-ref-number="59" data-nb-words="23" data-nb-chars="144"><span class="idea" data-nb-ref-number="59" id="idea59" data-nb-words="23" data-nb-chars="144">Eman&nbsp;– bohumilý anciáš, nabízí další lok ballantines. Zapřísahám dnešek, přírodu a&nbsp;nebesa, že&nbsp;je&nbsp;pěkně a&nbsp;fajn. Hýkám štěstím a&nbsp;trochu kozáčkuju.</span></p>
          <p class="chunk" data-nb-ref-number="60" data-nb-words="95" data-nb-chars="598"><span class="idea" data-nb-ref-number="60" id="idea60" data-nb-words="95" data-nb-chars="598">Náš náhle propuklý halas vylekal mladé maminky, které si&nbsp;v&nbsp;tichu stromů vyprávěly o&nbsp;kašičkách a&nbsp;mléčku, tlačíce před sebou dětské kočárky. Rychle okolo nás prošly, dívajíce se&nbsp;do&nbsp;země. Kupodivu jejich do&nbsp;té&nbsp;doby netečná mimina zachytila nějakým šestým smyslem naši opileckou auru. Z&nbsp;vršku schodů bylo hezky vidět do&nbsp;těch loděk, do&nbsp;těch ořechových skořápek&nbsp;– v&nbsp;každé leželo po&nbsp;jednom bílém jadérku. Teď ti&nbsp;kosmičtí poutníci náhle ožili, natočili naším směrem zrak a&nbsp;rukama nohama začali bušit do&nbsp;chrastítek a&nbsp;plastových zvonečků. Malí nebojsové dobře věděli, že&nbsp;opilci jsou jejich starší souputníci.</span></p>
          <p class="chunk" data-nb-ref-number="61" data-nb-words="18" data-nb-chars="139"><span class="idea" data-nb-ref-number="61" id="idea61" data-nb-words="18" data-nb-chars="139">A&nbsp;my, ustrašení dospělci, jsme uvnitř každého toho batolete tušili vrásčitého dědečka Metuzaléma, kosmonauta Habakuka a&nbsp;potápěče Haraburdu.</span></p>
        </section>
        <section>
          <p class="chunk" data-nb-ref-number="62" data-nb-words="52" data-nb-chars="333"><span class="idea" data-nb-ref-number="62" id="idea62" data-nb-words="52" data-nb-chars="333">Když byla lahev z&nbsp;poloviny prázdná, rozhodli jsme se&nbsp;pokračovat ke&nbsp;zřícenině na&nbsp;Babě. Jakmile jsme vyšli ze&nbsp;stínů stromů, když jsme opustili území ticha a&nbsp;kamenných náhrobků, zamával jsem na&nbsp;rozloučenou černé veverce, slunce nás v&nbsp;bráně hřbitova udeřilo plnou silou. Horko v&nbsp;ulicích zhoustlo a&nbsp;zšedlé nebe hlásilo přicházející bouři.</span></p>
          <p class="chunk" data-nb-ref-number="63" data-nb-words="97" data-nb-chars="592"><span class="idea" data-nb-ref-number="63" id="idea63" data-nb-words="97" data-nb-chars="592">Na&nbsp;západním nebi připlouval temný vysoký mrak, celé pohoří rozlité za&nbsp;obzor. Olověný tlak zelektrizovaného vzduchu nám tlačil na&nbsp;bušící žíly na&nbsp;skráních. Musel jsem se&nbsp;smát, jak jsme se&nbsp;ploužili po&nbsp;asfaltových chodnících mezi novostavbami honosných rodinných domů, pořád jsme se&nbsp;točili okolo jednoho bloku, hafani na&nbsp;nás štěkali za&nbsp;živými ploty&nbsp;– a&nbsp;nemohli jsme za&nbsp;boha najít tu&nbsp;správnou cestu ven… Když jsme se&nbsp;z&nbsp;druhé strany dostali k&nbsp;místu, kde jsme již jednou stáli, osvítil mne záblesk inspirace a&nbsp;po nenápadné pěšině, v&nbsp;hustém porostu křovisek a&nbsp;stromů, jsme posléze došli ke&nbsp;zřícenině.</span></p>
          <p class="chunk" data-nb-ref-number="64" data-nb-words="17" data-nb-chars="112"><span class="idea" data-nb-ref-number="64" id="idea64" data-nb-words="17" data-nb-chars="112">Nerozmýšleli jsme se&nbsp;ani vteřinu, obsadili jsme jedinou lavičku na&nbsp;vyhlídce a&nbsp;hned pokračovali v&nbsp;bratrském pití.</span></p>
          <p class="chunk" data-nb-ref-number="65" data-nb-words="54" data-nb-chars="370"><span class="idea" data-nb-ref-number="65" id="idea65" data-nb-words="54" data-nb-chars="370">Travnatý hrb vyčnívá do&nbsp;údolí, do&nbsp;průrvy, kterou před tisíciletími vyhlodala pradávná Vltava. Je&nbsp;tady výhled na&nbsp;město, na&nbsp;hotel Inter­national a&nbsp;Chrám svatého Víta, za&nbsp;kadeřavou oblastí Stromovky vyčnívá ze&nbsp;stromů prosklený minaret Výstaviště. Vzadu je&nbsp;komín holešovické elektrárny a&nbsp;za Libní, Hloubětínem a&nbsp;Vysočany lze rozeznat vodojem u&nbsp;vojenského letiště ve&nbsp;Kbelích.</span></p>
          <p class="chunk" data-nb-ref-number="66" data-nb-words="27" data-nb-chars="160"><span class="idea" data-nb-ref-number="66" id="idea66" data-nb-words="27" data-nb-chars="160">Za&nbsp;řekou, za&nbsp;zoologickou zahradou v&nbsp;Tróji je&nbsp;blázinec a&nbsp;sídliště v&nbsp;Bohnicích a&nbsp;pásmo Severního Města, hradba novostaveb se&nbsp;táhne do&nbsp;Kobylis, Ďáblic a&nbsp;na Prosek.</span></p>
          <p class="chunk" data-nb-ref-number="67" data-nb-words="88" data-nb-chars="568"><span class="idea" data-nb-ref-number="67" id="idea67" data-nb-words="88" data-nb-chars="568">Člověk tu&nbsp;na&nbsp;Babě sedí na&nbsp;úzkém sedle, dole pod nohama, na&nbsp;Císařském ostrově, se&nbsp;pomalu točí ramena na&nbsp;odkalovacích nádržích, plynojemy s&nbsp;bahenním plynem se&nbsp;šroubovitě vytáčejí, jsou plné, nadité a&nbsp;plynová turbína hučí, její plechové tlusté komíny mají naplno zvednuté záklopky na&nbsp;cylindrech. Mohutné Archimedovy šrouby zvedají kal a&nbsp;ten protéká česlemi. Čistírna odpadních vod jede na&nbsp;plný výkon. Dodnes mi&nbsp;zůstává rozum stát nad tou rozsáhlou sítí kanalizace, která prakticky z&nbsp;celého města, za&nbsp;pomoci prosté gravitace&nbsp;– stahuje sračky jako jedna středně velká řeka.</span></p>
          <p class="chunk" data-nb-ref-number="68" data-nb-words="18" data-nb-chars="92"><span class="idea" data-nb-ref-number="68" id="idea68" data-nb-words="18" data-nb-chars="92">Mživý pach vyhnilého kalu se&nbsp;zvedá nad údolím a&nbsp;teď v&nbsp;dálce za&nbsp;našimi zády&nbsp;– kdesi zahřmělo.</span></p>
        </section>
        <section>
          <p class="chunk" data-nb-ref-number="69" data-nb-words="51" data-nb-chars="304"><span class="idea" data-nb-ref-number="69" id="idea69" data-nb-words="51" data-nb-chars="304">Eman mi&nbsp;vesele vypráví, jak jednu dívku „vymrkal“ a&nbsp;jí se&nbsp;to&nbsp;moc líbilo… Nějak to&nbsp;nechce přijmout můj horkem zavařený mozek, a&nbsp;tak se&nbsp;nechápavě ptám po&nbsp;detailech. První osamělé, velké kapky padají do&nbsp;prachu. Emanuel mi&nbsp;názorně předvádí, jak svými řasami a&nbsp;očním víčkem k&nbsp;zešílení laská dívčin poštěváček.</span></p>
          <p class="chunk" data-nb-ref-number="70" data-nb-words="70" data-nb-chars="440"><span class="idea" data-nb-ref-number="70" id="idea70" data-nb-words="70" data-nb-chars="440">Okolo jdoucí postarší paní vede mladého bernardýna a&nbsp;oba utíkají před deštěm. Pes, kterému jeho pečovatelka dala na&nbsp;hlavu (nepochopitelná ženská logika), uvázala mu&nbsp;„na babku“ igelitovou tašku&nbsp;– mladý halama se&nbsp;před námi styděl, proto se&nbsp;v&nbsp;bezpečné vzdálenosti ohlédl (připraven kdykoli utéct, stačí dupnout do&nbsp;země)… a&nbsp;pořádně nám z&nbsp;dálky vynadal. Potom se&nbsp;sám lekl, protáhl ohon mezi nohy a&nbsp;pelášil, chlupatý vnuk, za&nbsp;svou hodnou „tetou“.</span></p>
          <p class="chunk" data-nb-ref-number="71" data-nb-words="34" data-nb-chars="202"><span class="idea" data-nb-ref-number="71" id="idea71" data-nb-words="34" data-nb-chars="202">Opony teplého deště zahalily krajinu. Užívám si&nbsp;toho božího přívalu na&nbsp;své kůži připeklé na&nbsp;těle. Telefon si&nbsp;balím do&nbsp;mikrotenového sáčku, sundávám košili a&nbsp;sedím v&nbsp;padající spoustě vod a&nbsp;je to&nbsp;nádhera.</span></p>
          <p class="chunk" data-nb-ref-number="72" data-nb-words="41" data-nb-chars="217"><span class="idea" data-nb-ref-number="72" id="idea72" data-nb-words="41" data-nb-chars="217">Jako by&nbsp;nad naší hlavou tekla ještě jedna řeka, stejná jako ta, která se&nbsp;vine pod nohama v&nbsp;údolí. Další a&nbsp;další záplavy štěstí proudí z&nbsp;nebe. Provazce vody padají těžce na&nbsp;zem, vše je&nbsp;zanořeno v&nbsp;oblacích páry a&nbsp;deště.</span></p>
          <p class="chunk" data-nb-ref-number="73" data-nb-words="39" data-nb-chars="228"><span class="idea" data-nb-ref-number="73" id="idea73" data-nb-words="39" data-nb-chars="228">Kolegova ruka mi&nbsp;nabízí lahev, podívám se&nbsp;na&nbsp;Emana a&nbsp;musím se&nbsp;začít smát. Sedí tu&nbsp;na&nbsp;lavičce, kabelu na&nbsp;klíně a&nbsp;vážný pánský deštník má&nbsp;rozevřený nad hlavou. Popíjíme poslední hlty ballantines a&nbsp;jako bychom seděli pod vodopádem.</span></p>
          <p class="chunk" data-nb-ref-number="74" data-nb-words="19" data-nb-chars="107"><span class="idea" data-nb-ref-number="74" id="idea74" data-nb-words="19" data-nb-chars="107">Blesky létají se&nbsp;svištěním okolo nás a&nbsp;práskají do&nbsp;okolních kopců. Nějak věřím, že&nbsp;dnes se&nbsp;nám nic nestane.</span></p>
        </section>
        <section>
          <p class="chunk" data-nb-ref-number="75" data-nb-words="57" data-nb-chars="298"><span class="idea" data-nb-ref-number="75" id="idea75" data-nb-words="57" data-nb-chars="298">Eman říká, že&nbsp;chce od&nbsp;dívky, aby mu&nbsp;až&nbsp;po&nbsp;loket strčila ruku do&nbsp;prde­le a&nbsp;druhou dlaň mu&nbsp;nacpala do&nbsp;úst a&nbsp;do nosu. Tohle má&nbsp;rád… pak jí&nbsp;na&nbsp;oplátku volá do&nbsp;kundy. Křičí tam své jméno, ptá se&nbsp;a&nbsp;nedostává odpověď. Ryje nosem, hodiny naléhá jak zasněný datel, hebce ťuká na&nbsp;toho mlčenlivého nemodlence.</span></p>
          <p class="chunk" data-nb-ref-number="76" data-nb-words="35" data-nb-chars="204"><span class="idea" data-nb-ref-number="76" id="idea76" data-nb-words="35" data-nb-chars="204">Vrtím hlavou nad tím talentovaným prasákem. Copak o&nbsp;to, píču lížu rád, když je&nbsp;dívka sympatická a&nbsp;oduševnělá. Jako by&nbsp;její sladkou, přátelskou něhu, její duši&nbsp;– bylo přímo možné chutnat v&nbsp;tom hebkém lůně.</span></p>
          <p class="chunk" data-nb-ref-number="77" data-nb-words="42" data-nb-chars="240"><span class="idea" data-nb-ref-number="77" id="idea77" data-nb-words="42" data-nb-chars="240">V&nbsp;paměti mám, jak mi&nbsp;kdysi vyprávěl, že&nbsp;když žil se&nbsp;svojí snad první ženou, tak v&nbsp;jednom smíchovském domě vyběhl vždy o&nbsp;dvě patra výš a&nbsp;osouložil ještě i&nbsp;vlastní tchyni. Přesně tohle se&nbsp;zakazuje ve&nbsp;všech domorodých kulturách. „Tchyně nyšt!“</span></p>
          <p class="chunk" data-nb-ref-number="78" data-nb-words="29" data-nb-chars="166"><span class="idea" data-nb-ref-number="78" id="idea78" data-nb-words="29" data-nb-chars="166">Ptám se&nbsp;a&nbsp;voda mi&nbsp;stéká po&nbsp;zarudlé pleši, pojednou chápu funkci obočí: „Hele, jak si&nbsp;obhospodařoval tu&nbsp;dceru i&nbsp;její matku, to&nbsp;byly samice od&nbsp;toho disidenta Perličky?“</span></p>
          <p class="chunk" data-nb-ref-number="79" data-nb-words="20" data-nb-chars="131"><span class="idea" data-nb-ref-number="79" id="idea79" data-nb-words="20" data-nb-chars="131">Eman se&nbsp;zamyslí a&nbsp;lehce zamračen vesele odpoví: „No jo… To&nbsp;ale nebylo nic záviděníhodnýho. To&nbsp;bylo prachsprostý sexuální otroctví.“</span></p>
          <p class="chunk" data-nb-ref-number="80" data-nb-words="91" data-nb-chars="606"><span class="idea" data-nb-ref-number="80" id="idea80" data-nb-words="91" data-nb-chars="606">Nevzdávám to, „mrkací“ Eman vyvolal spolu s&nbsp;deštěm záplavu vzpomínek. Zlehka se&nbsp;ptám: „Člověče, zachytil jsem nějaký zprávy, vždyť ty&nbsp;jsi opracoval celou generaci bab v&nbsp;tomhle městě… Ty&nbsp;jseš takovej nenápadnej Paganini, pomrdnej frajer, kterej prošel tímhle městem! Ty&nbsp;jsi měl píchat dceru toho pejzatýho Jožky Pyřka, toho spisovatele Ňoumu, nějak ses dostal na&nbsp;kobylku spisovateli Bacílkovi, ke&nbsp;Chcípákovi jsi proniknul, vybydlel jsi jeho Český lhář, byl jsi dnuka, respektive v&nbsp;jeho harapanách, šounivý expert dostal děvčata okolo Saši Mementa a&nbsp;další… Člověče zlatá, ty&nbsp;jsi naprcal celej českej disent!“</span></p>
          <p class="chunk" data-nb-ref-number="81" data-nb-words="119" data-nb-chars="706"><span class="idea" data-nb-ref-number="81" id="idea81" data-nb-words="119" data-nb-chars="706">Emanuel skromně klopí oči a&nbsp;protestuje nervózním bezmocným hlasem: „Ale kurva, dyť to&nbsp;znáš. To&nbsp;jsou historky starý třicet let! Byli jsme tenkrát mladý, no. A&nbsp;já byl v&nbsp;takový partě s&nbsp;jedněma zajímavejma lidma, který bohužel skončili takřka všichni na&nbsp;pervitinu a&nbsp;dneska už&nbsp;většinou nežijou. Jeden čas to&nbsp;s&nbsp;náma táhnul o&nbsp;generaci starší Šebek. Ten vždycky buď psal básně, nebo páchal nějakou nedokonalou, ale upřímně míněnou sebevraždu, a&nbsp;pak zmizel na&nbsp;dlouhej čas po&nbsp;těch blázincích. Tak jsem se&nbsp;od&nbsp;tý&nbsp;party trhnul a&nbsp;nějak mě&nbsp;to&nbsp;zaneslo mezi tyhlety starý bolševiky, který si&nbsp;hráli na&nbsp;odbojáře. Já&nbsp;tedy znal jejich dcery a&nbsp;tak. U&nbsp;těch fousatejch samolibejch snivců jsme jenom přespávali na&nbsp;chalupách a&nbsp;tak.“</span></p>
        </section>
        <section>
          <p class="chunk" data-nb-ref-number="82" data-nb-words="29" data-nb-chars="156"><span class="idea" data-nb-ref-number="82" id="idea82" data-nb-words="29" data-nb-chars="156">V&nbsp;hlavě se&nbsp;mi&nbsp;řadí desítky jmen, které mi&nbsp;Eman zmínil za&nbsp;tu&nbsp;řadu let. Některé ty&nbsp;osoby znám též, někoho zprostředkovaně&nbsp;– samy o&nbsp;sobě nejsou vůbec zajímavé.</span></p>
          <p class="chunk" data-nb-ref-number="83" data-nb-words="212" data-nb-chars="1397"><span class="idea" data-nb-ref-number="83" id="idea83" data-nb-words="212" data-nb-chars="1397">Ale ta&nbsp;Emanova „zvláštní schopnost“ navazovat kontakty takřka s&nbsp;kdekým, zná půl Prahy&nbsp;– ženských nepočítaně. Když k&nbsp;tomu připočtu jeho angažmá v&nbsp;BIS hned po&nbsp;převratu, organizování nácků a&nbsp;jejich půjčování do&nbsp;Německa na&nbsp;pouliční nepokoje, současně kontakty na&nbsp;Artové fórum (vlivová agentura) koncem osmdesátých let… Jeho špatně skrývané dotazy, když jsme v&nbsp;devadesátých letech chodili v&nbsp;noci z&nbsp;hospody Na&nbsp;Slamníku, hulákal jsem do&nbsp;tmy&nbsp;– hrubě nespokojen s&nbsp;tehdejší politickou reprezentací, dával jsem to&nbsp;za&nbsp;vinu obytným domům, kde mají služební byty zaměstnanci ruské ambasády, naopak jsem uctivě zdravil objekt čínského velvyslanectví a&nbsp;dával za&nbsp;příklad (dodnes si&nbsp;za&nbsp;tím stojím)&nbsp;– že&nbsp;největší osobností světové politiky je&nbsp;ve&nbsp;dvacátém století Teng Siao-pching. Vyjadřoval jsem nahlas, že&nbsp;se&nbsp;tam půjdu přihlásit a&nbsp;budu k&nbsp;dispozici&nbsp;– abych co&nbsp;nejvíc ublížil téhle smrduté generaci zkorumpovaných fízláckých synů… Eman se&nbsp;zvědavě vyptával: „A&nbsp;koho bys tak nejradši oběsil na&nbsp;lucerně?“ Tady jsem se&nbsp;vždycky zarazil a&nbsp;zmlknul, přestal jsem horlit pro vendetu&nbsp;– před očima fotografie z&nbsp;Budapešti 1956. Procházeli jsme kolem bývalých i&nbsp;současných objektů policie a&nbsp;ministerstva vnitra a&nbsp;já si&nbsp;pojednou, už&nbsp;tenkrát, začínal uvědomovat podivuhodnou Emanovu „kluzkou zábavnost“. Sám jsem samolibý, hádavý parchant&nbsp;– a&nbsp;dokážu rozumně komunikovat pouze s&nbsp;lidmi, kteří jsou naprosto jiné emocionální podstaty.</span></p>
          <p class="chunk" data-nb-ref-number="84" data-nb-words="34" data-nb-chars="225"><span class="idea" data-nb-ref-number="84" id="idea84" data-nb-words="34" data-nb-chars="225">Teď jsem si&nbsp;vzpomněl. Jak jsem mohl vynechat tuhle osobu. Nadřízený orgán. Jeho řídící důstojník z&nbsp;bezpečnostní služby je&nbsp;všem pražským lokálům, žižkovským knajpám, baru v&nbsp;paláci Akropolis a&nbsp;všude jinde známý, šedovlasý Digi.</span></p>
          <p class="chunk" data-nb-ref-number="85" data-nb-words="74" data-nb-chars="502"><span class="idea" data-nb-ref-number="85" id="idea85" data-nb-words="74" data-nb-chars="502">Digi pracoval na&nbsp;úseku vnitřní ochrany, jemu přišly do&nbsp;rukou všechny osobní složky pracovníků agentury. Na&nbsp;něj se&nbsp;přímo obraceli ministři několika vlád&nbsp;– do&nbsp;jejichž kompetence spadaly zpravodajské a&nbsp;bezpečnostní služby. Všechno bylo&nbsp;– přísně tajné, zvláštní důležitosti. A&nbsp;jak znám Emana, tak ačkoliv byl pouze „smluvní pracovník“, tady byl jeden z&nbsp;kanálů, kudy unikaly informace. Kdo byl napojen na&nbsp;tento tepenný systém, se&nbsp;lze jen dohadovat podle Emanovy specifické, „vyšukané“ disidentské minulosti.</span></p>
          <p class="chunk" data-nb-ref-number="86" data-nb-words="79" data-nb-chars="494"><span class="idea" data-nb-ref-number="86" id="idea86" data-nb-words="79" data-nb-chars="494">Digi je&nbsp;už&nbsp;léta mimo službu, nějak se&nbsp;dostaly na&nbsp;internet jeho eskapády se&nbsp;střelbou do&nbsp;zdi vedle hlavy nějaké pofiderní „novinářky“, která byla ve&nbsp;skutečnosti součástí jeho sítě agentů… Nabouraná, jinak ale mistrovsky řízená auta… Kvartální naprostá potřeba vyplavit mozek alkoholem, obrátit se&nbsp;naruby… A&nbsp;ženské, úplný zástup samic, které z&nbsp;něj cítí tu&nbsp;sílu, před kterou je&nbsp;on&nbsp;sám bezmocný, takže vyrábí děti a&nbsp;putuje po&nbsp;těch hebkých tělech a&nbsp;sličných tvářích, zamotán do&nbsp;jejich dlouhých vlasů.</span></p>
          <p class="chunk" data-nb-ref-number="87" data-nb-words="56" data-nb-chars="367"><span class="idea" data-nb-ref-number="87" id="idea87" data-nb-words="56" data-nb-chars="367">Na&nbsp;Digiho je&nbsp;přisátý brýlatý ryšavec, rusky plynule hovořící novinář Pšenička. Dlouhá léta v&nbsp;Melodii, později volná noha, mohl jezdit po&nbsp;republice s&nbsp;hudebními poslechovými pořady. Občas Digi utrousí nějaké jméno, nejčastěji to&nbsp;je&nbsp;v&nbsp;jedné hospodě za&nbsp;Čs. rozhlasem, šéfuje to&nbsp;tam jeden udavačský kokot, který jako nějaké imaginární „alibi“ nosí na&nbsp;hlavě černou buřinku.</span></p>
          <p class="chunk" data-nb-ref-number="88" data-nb-words="55" data-nb-chars="407"><span class="idea" data-nb-ref-number="88" id="idea88" data-nb-words="55" data-nb-chars="407">Pšenička novinář poté zahájí nějakou objevitelskou kauzu, odhaluje „udavače“, drobné rybky mezi písničkáři, rozesírá místní komunitu&nbsp;– ale ty&nbsp;opravdu velké chcíplé mršiny, které hnijí od&nbsp;hlavy a&nbsp;zčernalé skřele mají plné červů, prezidenty a&nbsp;jejich směšné, nekompetentní okolí, ty&nbsp;Pižďuchy a&nbsp;Pytložvejky, nechává stranou. Zajisté, k&nbsp;jejich doku­mentaci nebude připuštěn. Rys-Rozsévač. Dítě vojenských újezdů.</span></p>
          <p class="chunk" data-nb-ref-number="89" data-nb-words="257" data-nb-chars="1670"><span class="idea" data-nb-ref-number="89" id="idea89" data-nb-words="257" data-nb-chars="1670">Jednou, to&nbsp;bylo před lety&nbsp;– sedělo se&nbsp;v&nbsp;Pasece vedle Divadla na&nbsp;Vinohradech. Venku, na&nbsp;náměstí Míru, před kostelem&nbsp;– se&nbsp;konala demonstrace za&nbsp;práva Škipetarů z&nbsp;Kosova. Leteckým speciálem, na&nbsp;popud prezidenta Pižďucha, byla do&nbsp;republiky přepravena smečka Albánců, prý z&nbsp;humanitárních důvodů… Pojednou jsme v&nbsp;hospodě uslyšeli nějakou střelbu v&nbsp;ulicích… Novinář Pšenička poulil chtivé oči na&nbsp;přímé televizní zpravodajství… místo politické proklamativní akce, která měla vzbudit lítost s&nbsp;utlačovanou národnostní menšinou (nikdo netušil, že&nbsp;si&nbsp;ti&nbsp;primitivní loupežníci s&nbsp;sebou přivezli vedle nožů a&nbsp;drog též národní sport celé středomořské oblasti&nbsp;– krevní mstu)… a&nbsp;tak celý mezinárodní potenciál této reklamní akce na&nbsp;obhajobu západní vojenské intervence na&nbsp;Balkáně se&nbsp;zvrhnul v&nbsp;krvavé televizní show, kdy v&nbsp;přímém přenosu si&nbsp;jeden Albánec vyřídil účty s&nbsp;jiným klanem, a&nbsp;zde&nbsp;– na&nbsp;náměstí Míru&nbsp;– zavraždil svého pobratima. Policisté v&nbsp;civilu, původně sem navelení na&nbsp;ochranu agresivních šupáků, museli teď použít, díky osobní odvaze jednoho příslušníka, který pronásledoval vraha v&nbsp;ulicích&nbsp;– byli nuceni použít „donucovací prostředek“ a&nbsp;prostřelit blíže nespecifikovanou část těla toho mstitele z&nbsp;Albánie, a&nbsp;tak zamezit jeho útěku… Pšeničkovi mohly oči vypadnout za&nbsp;drátěnými lenonkami, hned na&nbsp;kusu papíru sumíroval text reportáže z&nbsp;místa činu a&nbsp;už od&nbsp;baru telefonoval do&nbsp;české redakce Svobodné Evropy. Panečku&nbsp;– svítila mu&nbsp;očka, to&nbsp;je&nbsp;sólokapr. Bude na&nbsp;chleba… Chudákovi nějak nedošlo, že&nbsp;tahle zpráva bude decentně „zametena pod koberec“. Z&nbsp;důvodu vyšších zájmů byla jenom jednou odvysílána, zbylo z&nbsp;ní po&nbsp;vyškrtání jenom pár holých vět o&nbsp;neštěstí, žádné komentáře a&nbsp;dost.</span></p>
        </section>
        <section>
          <p class="chunk" data-nb-ref-number="90" data-nb-words="127" data-nb-chars="713"><span class="idea" data-nb-ref-number="90" id="idea90" data-nb-words="127" data-nb-chars="713">Tuhle jsem seděl u&nbsp;jednoho stolu s&nbsp;Digim a&nbsp;s&nbsp;Pšeničkou. Byla to&nbsp;veselá nálada ve&nbsp;Mlýně na&nbsp;Kampě. Halekalo se&nbsp;velmi. Kapela Traband hrála… V&nbsp;nastalé prodlevě jsem se&nbsp;rozjařen naklonil k&nbsp;zasmušilému Digimu a&nbsp;zaprosil: „Digi, řekni pravdu, nebyl někdo, alespoň jeden člověk&nbsp;– že&nbsp;nebyl agent?“ Digi se&nbsp;chraplavě zasmál a&nbsp;oči mu&nbsp;zasvítily: „Bylo pár takovejch. Ale! Ukažme si&nbsp;na&nbsp;ně&nbsp;prstem! Jak to, že&nbsp;o&nbsp;ně nikdo neprojevil zájem? Jak je&nbsp;to&nbsp;možné? Není v&nbsp;tom nějaký záměr?“ Chechtáme se, až&nbsp;si&nbsp;Eman chce od&nbsp;nás odsednout. Novinář Pšenička cudně klopí inteligentní oči a&nbsp;mlčí. Hlavou mi&nbsp;běží zaslechnuté pomluvy, že&nbsp;je&nbsp;snad buzna&nbsp;– ale nejen že&nbsp;je&nbsp;mi&nbsp;to&nbsp;jedno. Naopak&nbsp;– to&nbsp;by&nbsp;spousta věcí dosedla do&nbsp;logických souřadnic.</span></p>
          <p class="chunk" data-nb-ref-number="91" data-nb-words="54" data-nb-chars="294"><span class="idea" data-nb-ref-number="91" id="idea91" data-nb-words="54" data-nb-chars="294">Když počne hudba opět hrát, nakloní se&nbsp;ke&nbsp;mně Digi a&nbsp;tlumeně, „nenápadně“ se&nbsp;zeptá: „Hele, a&nbsp;ty jsi byl agent?“ Úplně mi&nbsp;vyhrknou slzy dojetím a&nbsp;se smíchem mu&nbsp;šeptám: „Digi, to&nbsp;je&nbsp;fakt zajímavý&nbsp;– poslední dobou si&nbsp;takhle za&nbsp;tichejch večerů říkám: Nebyl já&nbsp;jsem nakonec&nbsp;– nasazenej sám na&nbsp;sebe?“</span></p>
          <p class="chunk" data-nb-ref-number="92" data-nb-words="51" data-nb-chars="295"><span class="idea" data-nb-ref-number="92" id="idea92" data-nb-words="51" data-nb-chars="295">Digimu se&nbsp;prudce zableskne v&nbsp;očích a&nbsp;hned se&nbsp;naklání k&nbsp;Šumákovi, který svého času pracoval v&nbsp;podobné, sesterské složce. Šeptá mu&nbsp;moji odpověď a&nbsp;Šumák, který nechce mít s&nbsp;touto minulostí už&nbsp;nic společného (dobře zná Digiho renomé), si&nbsp;hledí balení filtrů do&nbsp;cigaret a&nbsp;hrubě ho&nbsp;přes rameno odbude.</span></p>
          <p class="chunk" data-nb-ref-number="93" data-nb-words="71" data-nb-chars="458"><span class="idea" data-nb-ref-number="93" id="idea93" data-nb-words="71" data-nb-chars="458">Pšenička cosi hlubokým, kultivovaným hlasem vypráví Emanovi a&nbsp;oba se&nbsp;zasvěceně usmívají. Digi je, marná sláva, přímý chlapík, svým způsobem poctivec. A&nbsp;tyhle dvě archetypální „nevěstky babylonské“, novináři a&nbsp;publicisté, Eman a&nbsp;Pšenička&nbsp;– i&nbsp;když je&nbsp;bude mačo Digi pást a&nbsp;šukat, vždycky nad ním zvítězí svojí samičí, dutou, nikdy nenaplněnou proradností. Budou na&nbsp;něj donášet svým skutečným pánům, kteří je&nbsp;už&nbsp;třicet nebo čtyřicet let drží pevně „za biskupa“.</span></p>
          <p class="chunk" data-nb-ref-number="94" data-nb-words="118" data-nb-chars="720"><span class="idea" data-nb-ref-number="94" id="idea94" data-nb-words="118" data-nb-chars="720">Eman se&nbsp;mi&nbsp;jednou potřeboval přiznat, že&nbsp;Digimu, když skončili ožralí v&nbsp;posteli s&nbsp;jednou jejich známou, tak v&nbsp;tom propletenci, kde se&nbsp;ještě přidal dívčin velký černý novofundlanďan (který všem zúčastněným královsky vylízal prdel), tehdy Eman, kterému se&nbsp;dostalo do&nbsp;ruky čísi péro, ho&nbsp;poctivě vyhonil, snad ho&nbsp;k&nbsp;tomu vedl instinktivní soucit, nebo potřeba vesmírné harmonie. (O&nbsp;tvář mu&nbsp;v&nbsp;té chvíli pleskaly čísi koule.) Ráno vyvstalo tiché vysvětlení, kdy bylo jasné&nbsp;– že&nbsp;to&nbsp;psí péro patřilo Digimu. Od&nbsp;těch časů vždycky, když Digi potká Emana, zatne mu&nbsp;do&nbsp;zátylku láskyplný tipec. A&nbsp;Eman se&nbsp;chichotavě, submisivně směje, poskakuje, vrtí se&nbsp;v&nbsp;bocích&nbsp;– má&nbsp;přitom sklopené oči a&nbsp;Digi spokojeně, s&nbsp;chápavým úsměvem přihlíží.</span></p>
        </section>
        <section>
          <p class="chunk" data-nb-ref-number="95" data-nb-words="38" data-nb-chars="214"><span class="idea" data-nb-ref-number="95" id="idea95" data-nb-words="38" data-nb-chars="214">Déšť zalévá vše, bubliny tečou po&nbsp;hladině náhlých potoků, které se&nbsp;vyronily z&nbsp;trávníků, a&nbsp;teď stékají po&nbsp;pěšinách. Kaluže jsou všude a&nbsp;padající kapky pleskají do&nbsp;hladiny, až&nbsp;to&nbsp;vypadá&nbsp;– že&nbsp;ta&nbsp;voda má&nbsp;zježenou srst.</span></p>
          <p class="chunk" data-nb-ref-number="96" data-nb-words="37" data-nb-chars="212"><span class="idea" data-nb-ref-number="96" id="idea96" data-nb-words="37" data-nb-chars="212">Mlčíme a&nbsp;dopíjíme lahev whisky. Úlevná svěžest mi&nbsp;zalévá bušící tepny plné horké krve. Voda mi&nbsp;teče po&nbsp;těle, stéká po&nbsp;tvářích a&nbsp;já cítím svobodnou, otevřenou sílu… Uvolnil jsem se&nbsp;jak nikdy za&nbsp;posledních pár let.</span></p>
          <p class="chunk" data-nb-ref-number="97" data-nb-words="33" data-nb-chars="239"><span class="idea" data-nb-ref-number="97" id="idea97" data-nb-words="33" data-nb-chars="239">Opilost dostoupila vrcholu a&nbsp;dostavují se&nbsp;jen věštecké vhledy, záblesky prozření a&nbsp;nedokončená prohlášení. Je&nbsp;těžké udržet jednu jedinou souvislou větu. Bouře nás obklopila, sedíme v&nbsp;černém mraku, blesky ozařují tuhle blahoslavenou chvíli.</span></p>
          <p class="chunk" data-nb-ref-number="98" data-nb-words="33" data-nb-chars="178"><span class="idea" data-nb-ref-number="98" id="idea98" data-nb-words="33" data-nb-chars="178">Otáčím hlavu na&nbsp;Emanuela a&nbsp;dlouze si&nbsp;prohlížím tu&nbsp;tvář. On&nbsp;to&nbsp;vidí, a&nbsp;tak hledí někam pryč. V&nbsp;tuhle chvíli není místo na&nbsp;osobní zápolení. Dostavil se&nbsp;– vhled. Setrvávám ve&nbsp;zření.</span></p>
          <p class="chunk" data-nb-ref-number="99" data-nb-words="39" data-nb-chars="228"><span class="idea" data-nb-ref-number="99" id="idea99" data-nb-words="39" data-nb-chars="228">V&nbsp;hlavě mám věty&nbsp;– které mi&nbsp;sdělil šílený psycholog. (Pojal kdysi potřebu, abychom my, lidé okolo něj, přečetli asi pět kilo aforismů, které napsal za&nbsp;poslední zimu, kdy se&nbsp;mu&nbsp;přitížilo a&nbsp;musel na&nbsp;jaře začít brát antidepresiva.)</span></p>
          <p class="chunk" data-nb-ref-number="100" data-nb-words="34" data-nb-chars="253"><span class="idea" data-nb-ref-number="100" id="idea100" data-nb-words="34" data-nb-chars="253">Psycholog Pavel se&nbsp;též obrátil na&nbsp;novináře Emana, zdali by&nbsp;mu&nbsp;nezrecenzoval, čistě soukromě neposoudil dosavadní rukopisnou produkci. (Celý manuskript tisíců aforismů je&nbsp;formulován jako výpověď mimozemšťana, který nedobrovolně musí žít na&nbsp;planetě Zemi.)</span></p>
          <p class="chunk" data-nb-ref-number="101" data-nb-words="17" data-nb-chars="103"><span class="idea" data-nb-ref-number="101" id="idea101" data-nb-words="17" data-nb-chars="103">Eman svolil a&nbsp;se zájmem se&nbsp;začetl (je to&nbsp;mimochodem zatím nejlepší text, který psycholog Pavel napsal).</span></p>
          <p class="chunk" data-nb-ref-number="102" data-nb-words="29" data-nb-chars="206"><span class="idea" data-nb-ref-number="102" id="idea102" data-nb-words="29" data-nb-chars="206">Měli schůzku v&nbsp;kavárně, kde Pavel předal krabici papírů překvapenému Emanovi, který čekal obligátní, spíše tenkou složku. Nenapadlo ho, že&nbsp;dostane balvan textů&nbsp;– apokryfní biblický text, Pavlovo evangelium.</span></p>
          <p class="chunk" data-nb-ref-number="103" data-nb-words="108" data-nb-chars="682"><span class="idea" data-nb-ref-number="103" id="idea103" data-nb-words="108" data-nb-chars="682">Šílený psycholog je&nbsp;též poslední dobou lehce paranoidní, a&nbsp;tak se&nbsp;postupně zásobuje artiklem ze&nbsp;specializovaných internetových obchodů. Nejen že&nbsp;má&nbsp;sadu elektronických cigaret a&nbsp;poctivě inhaluje vonnou páru z&nbsp;kapslí a&nbsp;z&nbsp;toho důvodu vypocuje kvanta glycerinu… nakoupil zároveň miniaturní špionážní techniku, různé kamery a&nbsp;mikrofony v&nbsp;jehlicích ke&nbsp;kravatě, v&nbsp;plnicích perech a&nbsp;přívěscích na&nbsp;klíče. To&nbsp;pero mi&nbsp;předváděl, nevědomky jsem se&nbsp;stal hercem v&nbsp;jeho režii, potom mi&nbsp;se&nbsp;smíchem přiznal svůj dokonaný úmysl a&nbsp;zastrčil pero přes USB do&nbsp;počítače a&nbsp;ukázal mi&nbsp;můj vlastní ksicht v&nbsp;hlasitě ozvučeném dokumentu, na&nbsp;tu&nbsp;propisku se&nbsp;vejde snad pět hodin obrazového záznamu v&nbsp;AVI formátu.</span></p>
          <p class="chunk" data-nb-ref-number="104" data-nb-words="35" data-nb-chars="208"><span class="idea" data-nb-ref-number="104" id="idea104" data-nb-words="35" data-nb-chars="208">Přívěsek má&nbsp;vlastní SIM kartu a&nbsp;chová se&nbsp;jako MP3 diktafon, záznamník a&nbsp;telefon. Když Eman odešel na&nbsp;hajzl, Pavel lehce prořízl podšívku na&nbsp;Emanově mošně a&nbsp;pod ni&nbsp;umístil štěnici v&nbsp;podobě reklamního přívěsku.</span></p>
          <p class="chunk" data-nb-ref-number="105" data-nb-words="20" data-nb-chars="125"><span class="idea" data-nb-ref-number="105" id="idea105" data-nb-words="20" data-nb-chars="125">Doma pak naslouchal z&nbsp;hlasové schránky huhlavým hovorům, smíchu a&nbsp;různým ruchům, cinkání lžiček od&nbsp;kafe a&nbsp;štrachání v&nbsp;kabele.</span></p>
          <p class="chunk" data-nb-ref-number="106" data-nb-words="110" data-nb-chars="761"><span class="idea" data-nb-ref-number="106" id="idea106" data-nb-words="110" data-nb-chars="761">Nicméně většinou rozuměl a&nbsp;podal mi&nbsp;informaci, že&nbsp;Eman je&nbsp;napojen na&nbsp;jistého filmového režiséra, přes nějaké dívky zároveň na&nbsp;„ospalého knížete“ (dobře znám ten alkoholický ksicht největšího rakouského bankrotáře, v&nbsp;dospělosti „adoptovaného“ dědičkou jiné větve rodu, samozřejmě kvůli rodovým majetků v&nbsp;českých zemích, které by&nbsp;mu&nbsp;jinak vůbec nepatřily, institut „adopce v&nbsp;dospělosti“ náš právní řád, na&nbsp;rozdíl od&nbsp;rakouského, nezná&nbsp;– z&nbsp;toho vyvstává otázka, zdali nebyl porušen zákon, když byly restituovány zámky a&nbsp;polesí, které „knížeti“ nepatří). Stejný případ jako prolomení dekretů prezidenta Beneše v&nbsp;případě Pižďucha a&nbsp;jeho bratra (Slovenu Eman rovněž píchal, stejně tak podržela „dcérka akademička“ partě zedníků z&nbsp;místní hospody na&nbsp;Chlívákově chalupě).</span></p>
          <p class="chunk" data-nb-ref-number="107" data-nb-words="81" data-nb-chars="516"><span class="idea" data-nb-ref-number="107" id="idea107" data-nb-words="81" data-nb-chars="516">Nejzajímavější byla ovšem informace, že&nbsp;Eman měl setkání s&nbsp;kýmsi, komu detailně převyprávěl mé&nbsp;soukromé sdělení, které se&nbsp;týkalo dávné, dvacet let staré příhody, kdy po&nbsp;převratu bylo urychleně přepravováno zlato z&nbsp;rozpadajícího se&nbsp;Sovětského svazu přes naše území&nbsp;– do&nbsp;švýcarských bank. Tuhle starou, neověřenou zprávu jsem pravda, napůl z&nbsp;opilosti vypustil z&nbsp;úst&nbsp;– nejsa držitelem žádných přísah a&nbsp;tajemství. Teď slyším z&nbsp;Pavlových úst stejné věty. A&nbsp;ten někde zaslechnutý blaf teď někde jinde někomu zvoní v&nbsp;uších.</span></p>
          <p class="chunk" data-nb-ref-number="108" data-nb-words="36" data-nb-chars="228"><span class="idea" data-nb-ref-number="108" id="idea108" data-nb-words="36" data-nb-chars="228">Potřeboval jsem si&nbsp;to&nbsp;tehdy dát časově dohromady. Odmítl jsem živý odposlech Emanova života a&nbsp;důrazně doporučil šílencovi, aby&nbsp;– třeba pod záminkou vrácení rukopisu&nbsp;– vyvolal schůzku s&nbsp;Emanem a&nbsp;nepozorovaně ho&nbsp;té&nbsp;štěnice zbavil.</span></p>
          <p class="chunk" data-nb-ref-number="109" data-nb-words="272" data-nb-chars="1727"><span class="idea" data-nb-ref-number="109" id="idea109" data-nb-words="272" data-nb-chars="1727">Když jsem si&nbsp;udělal časovou osu a&nbsp;přehrál si&nbsp;výrazy tváře milého Emana, začala mi&nbsp;v&nbsp;hlavě blikat kontrolka. Možná to&nbsp;je&nbsp;paranoia… ale o&nbsp;patro výš, kde bydlím, žije syn člověka, který byl přezdvořilý, ten starý pán byl velice milý, byl to&nbsp;synovec jednoho ze&nbsp;zakladatelů Státní bezpečnosti z&nbsp;padesátých let, který v&nbsp;roce 1968, když byl pozván k&nbsp;výslechu na&nbsp;prokuraturu ve&nbsp;věci vyšetřování smrti Jana Masaryka, tak se&nbsp;den předtím oběsil a&nbsp;ještě se&nbsp;stihnul (to je&nbsp;světový unikát), ještě se&nbsp;podřezal… Staroch kudrnatec se&nbsp;zajímal o&nbsp;můj život a&nbsp;zkusmo vracel řeč k&nbsp;televiznímu dokumentu o&nbsp;podzemní samizdatové literatuře, kde jsem řekl větu: „Žádnej Havel!“ Tuto větu štáb samozřejmě vystřihl. Teprve potom jsem si&nbsp;dohledal, že&nbsp;režisér uvedeného dokumentu byl Havlův dvorní realizátor tzv. bytových divadel atd. Zasmál jsem se… Stařec, který se&nbsp;tak líbezně dotazoval na&nbsp;mé&nbsp;pocity ohledně natáčení toho dokumentu, již nežije. Paranoia jede na&nbsp;plné obrátky. Od&nbsp;psychologa Pavla vím, že&nbsp;syn dotyčného nebožtíka je&nbsp;matematik (zaměstnání svého syna otec přede mnou úzkostlivě tajil… až&nbsp;probudil mou zvědavost). Nedalo dost práce zjistit přes lidi v&nbsp;šachových kruzích (kde se&nbsp;nadaný mladík dodnes vyskytuje, jezdí po&nbsp;soutěžích atd.), že&nbsp;matematik pracuje na&nbsp;modelování statistických prognóz na&nbsp;centrále BIS. V&nbsp;poslední době dostal „bezpečnostní pojistku“, hodná tichá paní s&nbsp;dospělým synem se&nbsp;stala jeho družkou, též pracuje pro stejnou firmu, každý den objíždí konspirační byty, pere ložní prádlo, zalévá pokojové květiny a&nbsp;zásobuje (to je&nbsp;hlavně potřeba&nbsp;– protože skupinky elévů spolupráce obchází určené byty a&nbsp;tam se&nbsp;opíjejí a&nbsp;hlučí, aby pomohly udržovat „legendu“ dotyčného bytu), z&nbsp;tašky na&nbsp;kolečkách doplňuje lednice jídlem a&nbsp;pitím.</span></p>
          <p class="chunk" data-nb-ref-number="110" data-nb-words="58" data-nb-chars="314"><span class="idea" data-nb-ref-number="110" id="idea110" data-nb-words="58" data-nb-chars="314">V&nbsp;době sdělení Emanovy informace o&nbsp;mé osobě začal matematik&nbsp;– do&nbsp;té&nbsp;doby bezelstně se&nbsp;dívající do&nbsp;očí&nbsp;– začal se&nbsp;mi&nbsp;vyhýbat a&nbsp;klopit při setkání zrak. Když mne zahlédne na&nbsp;chodníku, jak jdu stejným směrem domů, raději dělá, že&nbsp;něco hledá v&nbsp;tašce, rozhlíží se&nbsp;a&nbsp;čutá do&nbsp;kamínků, abychom se&nbsp;nemuseli potkat u&nbsp;výtahu.</span></p>
          <p class="chunk" data-nb-ref-number="111" data-nb-words="15" data-nb-chars="81"><span class="idea" data-nb-ref-number="111" id="idea111" data-nb-words="15" data-nb-chars="81">To&nbsp;je&nbsp;divné, a&nbsp;ta změna chování začala právě v&nbsp;době, kdy Eman předal „informaci“.</span></p>
          <p class="chunk" data-nb-ref-number="112" data-nb-words="221" data-nb-chars="1497"><span class="idea" data-nb-ref-number="112" id="idea112" data-nb-words="221" data-nb-chars="1497">Přes jednoho překladatele z&nbsp;ruštiny byl na&nbsp;mne nasazen mladý, inteligentní tajný spolupracovník. Student několika vysokých škol, žurnalista&nbsp;– filozof. Bylo to&nbsp;tehdy koncem devadesátých let&nbsp;– přišel dělat rozhovor do&nbsp;jednoho barevného časopisu (Exces poskytoval, jako kdysi Mladý svět, iluzi originality a&nbsp;„fresh“ životního stylu pro mladé konformisty). Měli jsme sraz v&nbsp;knihkupectví Fišer. Přišel ke&nbsp;mně tehdy pomenší dlouhovlasý mladík s&nbsp;obarvenými modro-žluto-bílými vousy a&nbsp;vyholenou, „samurajskou“ pleší. Udělali jsme rozhovor a&nbsp;on kupodivu vyšel v&nbsp;dotyčném časopise. Mladík osvědčil vysoký intelekt a&nbsp;profesionální schopnost přenést rozhovor do&nbsp;tištěné podoby. Občas se&nbsp;mi&nbsp;ozval, a&nbsp;tak jsme hodiny diskutovali na&nbsp;ulicích na&nbsp;různá abstraktní témata. Tehdy mě&nbsp;velice zaměstnával „pohyb reality“. Během několika let nastal postupný „sešup“ z&nbsp;filozofických hladin na&nbsp;praktickou rovinu života. Mladý žurnalista si&nbsp;našel novou, hodnou a&nbsp;tichou dívku. Založil s&nbsp;ní rodinu, a&nbsp;protože místo v&nbsp;kulturní rubrice Excesu držel starý bolševik s&nbsp;koňskými falešnými zuby, našel si&nbsp;filozoficky založený mladík práci v&nbsp;reklamní agentuře. Dal mi&nbsp;tehdy&nbsp;– dnes chápu, že&nbsp;to&nbsp;bylo na&nbsp;„rozloučenou s&nbsp;dosavadním životem“&nbsp;– Svět jako vůle a&nbsp;představa od&nbsp;Arthura Schopenhauera… Jako stárnoucí „fotr“ jsem stál doma před tou gruntovní knihou, jejíž „buddhistický“ název v&nbsp;podstatě říká vše. (Dohledal jsem potom, že&nbsp;Schopenhauer byl při psaní této zásadní knihy velmi ovlivněn prvními překlady svatých knih ze&nbsp;sanskrtu.)</span></p>
          <p class="chunk" data-nb-ref-number="113" data-nb-words="43" data-nb-chars="280"><span class="idea" data-nb-ref-number="113" id="idea113" data-nb-words="43" data-nb-chars="280">Emanuel mi&nbsp;tehdy našeptával, drtil slova a&nbsp;polykal jak honicí pes (když náhodně spatřil dlouhovlasého mladíka), překrveným hlasem mumlal, funěl u&nbsp;toho zduřelým nosem: „Ty vole, šlapeš si&nbsp;po&nbsp;štěstí. Takovej kluk je&nbsp;lepší než všechny ženský.“ Odbyl jsem ho&nbsp;tehdy nějakou vulgaritou.</span></p>
          <p class="chunk" data-nb-ref-number="114" data-nb-words="95" data-nb-chars="621"><span class="idea" data-nb-ref-number="114" id="idea114" data-nb-words="95" data-nb-chars="621">Emanuel poté sám navázal letité kontakty s&nbsp;tímto pomenším talentovaným mladíkem. Ten mezitím postoupil na&nbsp;žebříčku kariéry, zastává místo šéfa reklamy u&nbsp;jedné telekomunikační společnosti. Nechal si&nbsp;postavit rodinný dům&nbsp;– geometrickou kostku z&nbsp;černého skla. Jako výraz své touhy po&nbsp;individualitě, skryté pod drahým jakoby nedbalým skejťáckým oblečením (už kdysi trpěl příznaky „uctívání značek“)&nbsp;– nechal si&nbsp;bývalý filozof vytetovat od&nbsp;jednoho Bulhara&nbsp;– za&nbsp;několik desítek tisíc mu&nbsp;na&nbsp;zádech vznikl Vetřelec od&nbsp;H. R. Gigera. Paže, ramena a&nbsp;celá záda pokrývá šlachovitý temný netvor. Po&nbsp;nohou se&nbsp;vinou pařáty a&nbsp;zubatý ocas.</span></p>
        </section>
        <section>
          <p class="chunk" data-nb-ref-number="115" data-nb-words="31" data-nb-chars="219"><span class="idea" data-nb-ref-number="115" id="idea115" data-nb-words="31" data-nb-chars="219">Hledím na&nbsp;Emanuelovo šakalí vlnivé přešlapovaní, neklidné poškubávání, ohlížení a&nbsp;neurotické tiky. Přimhuřuje oči a&nbsp;cosi mu&nbsp;poškubává vrásčitými víčky. Emanuel se&nbsp;„čmuří“ a&nbsp;je chvílemi „lípavý“&nbsp;– někdy též „kašpárkuje“.</span></p>
          <p class="chunk" data-nb-ref-number="116" data-nb-words="26" data-nb-chars="146"><span class="idea" data-nb-ref-number="116" id="idea116" data-nb-words="26" data-nb-chars="146">Ne&nbsp;– šakal on&nbsp;není. Je&nbsp;to&nbsp;hyena. Hyeny, jak jsem četl&nbsp;– jsou podle Herodota obojpohlavní. Mláďata rodí klitorisem, který je&nbsp;větší než samčí penis.</span></p>
          <p class="chunk" data-nb-ref-number="117" data-nb-words="13" data-nb-chars="79"><span class="idea" data-nb-ref-number="117" id="idea117" data-nb-words="13" data-nb-chars="79">V&nbsp;Japonsku mají kresbu od&nbsp;Kurosawy, je&nbsp;na&nbsp;něm namalován strašlivý démon Hannya.</span></p>
          <p class="chunk" data-nb-ref-number="118" data-nb-words="8" data-nb-chars="50"><span class="idea" data-nb-ref-number="118" id="idea118" data-nb-words="8" data-nb-chars="50">Poslední dobou se&nbsp;potkávám pouze se&nbsp;samými démony.</span></p>
        </section>
        <section>
          <p class="chunk" data-nb-ref-number="119" data-nb-words="69" data-nb-chars="453"><span class="idea" data-nb-ref-number="119" id="idea119" data-nb-words="69" data-nb-chars="453">Teď si&nbsp;vzpomínám, že&nbsp;asi před rokem se&nbsp;mě&nbsp;nenápadně, ale vytrvale Eman vyptával na&nbsp;moje zjištění z&nbsp;časopisu Reportér, který byl nakrátko obnoven v&nbsp;roce 1990. Je&nbsp;v&nbsp;něm rozhovor s&nbsp;tehdejším členem parlamentní vyšetřovací komise, s&nbsp;nějakým Tomanem-Zemanem, který uvádí mnohokrát potvrzený fakt: v&nbsp;listopadu 1989 byla na&nbsp;okresních a&nbsp;krajských úrovních&nbsp;– takřka všude, v&nbsp;jeden okamžik&nbsp;– konfidenty Státní bezpečnosti založena místní sdružení Občanského fóra…</span></p>
          <p class="chunk" data-nb-ref-number="120" data-nb-words="45" data-nb-chars="294"><span class="idea" data-nb-ref-number="120" id="idea120" data-nb-words="45" data-nb-chars="294">Emanuel projevoval nevšední interes nad touto nevinnou zprávičkou, která dnes, po&nbsp;dvaceti letech, přece nemůže nikoho překvapit. Nejméně pak jeho… Jenže teď se&nbsp;milý Eman zajímal, protože&nbsp;– byl zaúkolován. A&nbsp;za to&nbsp;jsou peníze a&nbsp;výhody. Informace o&nbsp;Koordinačním centru OF&nbsp;nebyly nikdy zveřejněny.</span></p>
          <p class="chunk" data-nb-ref-number="121" data-nb-words="106" data-nb-chars="733"><span class="idea" data-nb-ref-number="121" id="idea121" data-nb-words="106" data-nb-chars="733">K&nbsp;tomu se&nbsp;mi&nbsp;váže jeden článek na&nbsp;internetu. Je&nbsp;zde věnována pozornost osobě ředitele jedné bezpečnostní služby, která má&nbsp;defenzivní charakter. Pohádka pro média zní: Malý, mlčenlivý úředník, s&nbsp;kterým jsou všichni politici spokojení, postupuje po&nbsp;žebříčku služby a&nbsp;nakonec se&nbsp;stává ředitelem… Na&nbsp;jiném webu pak čtu pokračování, tentokrát neveřejné: Prasopes je&nbsp;bývalý rozpočtář z&nbsp;podniku Energoprojekt, dlouhá léta se&nbsp;činil s&nbsp;mládeží, byl vedoucí dětských táborů, které pod maskou pionýrů anebo turistů orga­nizoval ilegální Svaz skautů. Letní tábory se&nbsp;pořádaly překvapivě ve&nbsp;vojenských výcvikových prostorech a&nbsp;nejednou tam byly děti disidentů. Jako pomocník byl přizván z&nbsp;vězení čerstvě propuštěný, „dobrý konspirátor“ Šavel Uhlí.</span></p>
          <p class="chunk" data-nb-ref-number="122" data-nb-words="29" data-nb-chars="184"><span class="idea" data-nb-ref-number="122" id="idea122" data-nb-words="29" data-nb-chars="184">Prasopes zvaný Špalík byl posléze notně „ukoptěný“ z&nbsp;té odbojové činnosti (práce s&nbsp;mládeží), a&nbsp;tak šel raději pracovat do&nbsp;tajné služby. Docela dobře si&nbsp;umím představit jeho „verbovku“.</span></p>
        </section>
        <section>
          <p class="chunk" data-nb-ref-number="123" data-nb-words="47" data-nb-chars="256"><span class="idea" data-nb-ref-number="123" id="idea123" data-nb-words="47" data-nb-chars="256">Hleděli jsme oba, Eman i&nbsp;já, na&nbsp;město ponořené do&nbsp;mraků. Déšť se&nbsp;valil jak v&nbsp;třetihorách. Znovu jsem pohlédl na&nbsp;Emana a&nbsp;uviděl, jak je&nbsp;pojednou nervózní. Pořád je&nbsp;tady možnost, že&nbsp;jsem si&nbsp;to&nbsp;všechno nějak vyhalucinoval… a&nbsp;on tu&nbsp;sedí na&nbsp;lavičce se&nbsp;šílencem.</span></p>
          <p class="chunk" data-nb-ref-number="124" data-nb-words="22" data-nb-chars="129"><span class="idea" data-nb-ref-number="124" id="idea124" data-nb-words="22" data-nb-chars="129">Anebo je&nbsp;pravda jiná&nbsp;– že&nbsp;já&nbsp;tu&nbsp;sedím se&nbsp;vzácnou, naprostou a&nbsp;upřímnou děvkou. Vedle mne sedí prastará, starodávná bytost, démon.</span></p>
          <p class="chunk" data-nb-ref-number="125" data-nb-words="37" data-nb-chars="255"><span class="idea" data-nb-ref-number="125" id="idea125" data-nb-words="37" data-nb-chars="255">Podíval jsem se&nbsp;do&nbsp;šera pod deštník a&nbsp;vyhledal jeho studené modré zornice. Vrstvy osobnosti se&nbsp;autonomně počaly překrývat a&nbsp;připravovat chameleoní mimikry. Laskavý úsměv se&nbsp;mu&nbsp;rozehrál na&nbsp;neklidné tváři. Vějířky hodných vrásek, ztělesněná moudrost života.</span></p>
          <p class="chunk" data-nb-ref-number="126" data-nb-words="51" data-nb-chars="315"><span class="idea" data-nb-ref-number="126" id="idea126" data-nb-words="51" data-nb-chars="315">Povídám náhle a&nbsp;z&nbsp;hloubky oprávnění: „Hele, Emane… poslyš!“ Vidím jeho staré, pojednou těkavé oči a&nbsp;kmitající svaly okolo úst. Ne, není to&nbsp;možné. Nechci to&nbsp;vědět, protože&nbsp;– pravda v&nbsp;Emanových schopnostech nefiguruje. Řekl by&nbsp;mi, orientálec z&nbsp;Buštěhradu&nbsp;– to, co&nbsp;bych chtěl slyšet. Pravda v&nbsp;Emanově světě neexistuje.</span></p>
          <p class="chunk" data-nb-ref-number="127" data-nb-words="28" data-nb-chars="145"><span class="idea" data-nb-ref-number="127" id="idea127" data-nb-words="28" data-nb-chars="145">Poznal to, že&nbsp;vím, a&nbsp;bylo vidět&nbsp;– jak mu&nbsp;těžký kámen spadl ze&nbsp;srdce. Ulevilo se&nbsp;mu. Chudák, v&nbsp;průtrži mračen sedět na&nbsp;hřebeni kopce s&nbsp;paranoikem.</span></p>
        </section>
        <section>
          <p class="chunk" data-nb-ref-number="128" data-nb-words="34" data-nb-chars="208"><span class="idea" data-nb-ref-number="128" id="idea128" data-nb-words="34" data-nb-chars="208">Po&nbsp;půlhodině déšť začíná slábnout. Bouře pomalu odplouvá nad město a&nbsp;její růžové, nitkovité blesky osahávají věže a&nbsp;radiové vysílače. Vždy je&nbsp;chvilku ticho a&nbsp;pak se&nbsp;roztrhne vzduch a&nbsp;hromový úder otřese zemí.</span></p>
          <p class="chunk" data-nb-ref-number="129" data-nb-words="77" data-nb-chars="459"><span class="idea" data-nb-ref-number="129" id="idea129" data-nb-words="77" data-nb-chars="459">Dívám se, jak hlavní šedivý proud vody jako nějaká noha od&nbsp;hřibovitého mraku&nbsp;– zalévá Prahu nebeskými vodami… Ulice a&nbsp;náměstí, kopule chrámů a&nbsp;ostrých věží, paláce a&nbsp;bloky domů&nbsp;– vše se&nbsp;utápí v&nbsp;šumícím břichu roztrhaného mraku, který zalehl do&nbsp;údolí jako dohasínající chobotnice, jako jezero, které již nelze udržet v&nbsp;jeho vzdušném těle&nbsp;– a&nbsp;záplava teplé vody protéká městem, plní stoky kanálů a&nbsp;čistí ulice od&nbsp;prachu a&nbsp;nastřádaného slunce v&nbsp;betonových zdech.</span></p>
          <p class="chunk" data-nb-ref-number="130" data-nb-words="22" data-nb-chars="129"><span class="idea" data-nb-ref-number="130" id="idea130" data-nb-words="22" data-nb-chars="129">Na&nbsp;hladině lesklých, mokrých střech se&nbsp;odráží temně šedé, zduřelé nebe… které si&nbsp;právě teď s&nbsp;úlevou odlehčilo od&nbsp;tisíců tun vody.</span></p>
          <p class="chunk" data-nb-ref-number="131" data-nb-words="28" data-nb-chars="187"><span class="idea" data-nb-ref-number="131" id="idea131" data-nb-words="28" data-nb-chars="187">Vzdalující se&nbsp;bouře nechává za&nbsp;sebou oblaka páry a&nbsp;řídkého deště, mlžnaté záclony kapek odstupňují dálku, kopec od&nbsp;kopce, jednotlivé čtvrti, okraje města jsou utopeny v&nbsp;šedivých závojích.</span></p>
          <p class="chunk" data-nb-ref-number="132" data-nb-words="34" data-nb-chars="222"><span class="idea" data-nb-ref-number="132" id="idea132" data-nb-words="34" data-nb-chars="222">Krajina v&nbsp;údolí, zahrady na&nbsp;stráních&nbsp;– všechno dýchá úlevou. Poslední kapky padají ze&nbsp;stromů, dunění doznívá v&nbsp;ulicích a&nbsp;zahradách. Křoviska setřásají krůpěje z&nbsp;mokrého listí. Ptactvo nebeské se&nbsp;raduje, vříská a&nbsp;vyzpěvuje.</span></p>
          <p class="chunk" data-nb-ref-number="133" data-nb-words="24" data-nb-chars="162"><span class="idea" data-nb-ref-number="133" id="idea133" data-nb-words="24" data-nb-chars="162">Pomalu sestupujeme z&nbsp;vrcholu alkoholického vytržení. Vystoupili jsme z&nbsp;mraku, z&nbsp;elektrického ohně a&nbsp;nebeských vod&nbsp;– a&nbsp;teď jdeme vstříc lidstvu. Poselství nenesem…</span></p>
        </section>
        <section>
          <p class="chunk" data-nb-ref-number="134" data-nb-words="51" data-nb-chars="328"><span class="idea" data-nb-ref-number="134" id="idea134" data-nb-words="51" data-nb-chars="328">S&nbsp;Emanem kráčíme paralelně s&nbsp;hlavní třídou, podél tramvajových kolejí. Město se&nbsp;v&nbsp;podvečer pomalu rozsvěcí. Nebe je&nbsp;plné tušových, roztrhaných mraků, občas zapláče některý z&nbsp;nich. Tyto letní přepršky nás nechávají v&nbsp;klidu. Jazyk se&nbsp;nám lepí na&nbsp;patro, a&nbsp;tak usedáme v&nbsp;zahradním hostinci za&nbsp;posledními budovami technických fakult.</span></p>
          <p class="chunk" data-nb-ref-number="135" data-nb-words="25" data-nb-chars="173"><span class="idea" data-nb-ref-number="135" id="idea135" data-nb-words="25" data-nb-chars="173">Několik osamělců zde popíjí své pivo, jeden tichý pár mladých manželů polohlasem komentuje jiný, zde nepřítomný manželský svazek… přitom se&nbsp;nimrají v&nbsp;palačince se&nbsp;šlehačkou.</span></p>
          <p class="chunk" data-nb-ref-number="136" data-nb-words="50" data-nb-chars="334"><span class="idea" data-nb-ref-number="136" id="idea136" data-nb-words="50" data-nb-chars="334">Smířený se&nbsp;světem, s&nbsp;duší opláchnutou alkoholem a&nbsp;deštěm, hledím v&nbsp;té hluboké indigové chvíli, jak se&nbsp;rozsvěcí okna bytů, poznenáhlu všude okolo prozáří koruny kaštanů lampy v&nbsp;ulicích a&nbsp;tmavý ovál Národní technické knihovny do&nbsp;dálky ukazuje své prosklené nitro, siluety mladých lidí procházejí mezi studovnami a&nbsp;internetovou kavárnou.</span></p>
          <p class="chunk" data-nb-ref-number="137" data-nb-words="67" data-nb-chars="426"><span class="idea" data-nb-ref-number="137" id="idea137" data-nb-words="67" data-nb-chars="426">Servírka přinesla pivo a&nbsp;opět tichý déšť zabubnoval na&nbsp;plátno velkých slunečníků. My, co&nbsp;jsme si&nbsp;sedli pod otevřené nebe, se&nbsp;přesouváme do&nbsp;sucha. Jen co&nbsp;jsme vešli dovnitř, mohutný poryv větru zadul do&nbsp;rozsochatých stromů a&nbsp;vrhl písek, větvičky a&nbsp;utrhané listí na&nbsp;terasu hospody, slunečníky se&nbsp;naklonily a&nbsp;zanaříkaly a&nbsp;první vlající ubrusy počaly létat vzduchem… Personál podniku pobíhal a&nbsp;sbíral slánky, ubrousky a&nbsp;popelníky.</span></p>
          <p class="chunk" data-nb-ref-number="138" data-nb-words="36" data-nb-chars="201"><span class="idea" data-nb-ref-number="138" id="idea138" data-nb-words="36" data-nb-chars="201">Cítím, jak všechen duševní nadhled a&nbsp;svoboda mysli zůstaly venku, v&nbsp;té průtrži mračen… Čekáme ještě na&nbsp;jedno dvě piva&nbsp;– než přejde fronta, a&nbsp;když je&nbsp;pryč, odcházíme z&nbsp;té dusné konírny do&nbsp;větrných ulic.</span></p>
          <p class="chunk" data-nb-ref-number="139" data-nb-words="83" data-nb-chars="591"><span class="idea" data-nb-ref-number="139" id="idea139" data-nb-words="83" data-nb-chars="591">Řídké kapky sem tam poletují vzduchem, bubnování vody ze&nbsp;zahlcených, přetékajících okapů nás vítá na&nbsp;rozsáhlé, deštěm umyté jeviště letní noci. Ještě občas zcuchá probuzené povětří koruny stromů, ale jinak je&nbsp;nádherné, klenuté ticho… Cinkot a&nbsp;rachocení tramvají a&nbsp;občasné šumění pneumatik osamělého auta, cákance světla na&nbsp;fasádách, když reflektory spěchajícího autobusu projedou tekutým zrcadlem kaluží&nbsp;– tyto zvuky a&nbsp;náhlé úkazy prozrazují nesmírnost nebes, rozsáhlou námořní mapu vzdušných proudů, tlakových pohoří a&nbsp;nížin, frontální široké řeky tekoucího chladu nad sluncem ohřátou zemí.</span></p>
          <p class="chunk" data-nb-ref-number="140" data-nb-words="73" data-nb-chars="518"><span class="idea" data-nb-ref-number="140" id="idea140" data-nb-words="73" data-nb-chars="518">Dva poutníci pokračovali po&nbsp;vrstevnicích, motali se&nbsp;někde okolo plácku Na&nbsp;Urale a&nbsp;dostali se&nbsp;posléze na&nbsp;Bachmačském náměstí, zírali chvíli nepohnutě na&nbsp;ten podivuhodný systém podzemních úložišť na&nbsp;tříděný odpad&nbsp;– završený pseudogotickou stavbou husitského semináře, aby se&nbsp;pak dali podél dejvického nádraží, podél železniční trati směrem ke&nbsp;šraňkům na&nbsp;Bubenečské ulici. Zde zvážili klady a&nbsp;zápory hypotetických burrítos a&nbsp;naopak thajské kuchyně (oboje nabízely výkladní skříně, vypnuté poutače na&nbsp;zavřených podnicích).</span></p>
          <p class="chunk" data-nb-ref-number="141" data-nb-words="109" data-nb-chars="679"><span class="idea" data-nb-ref-number="141" id="idea141" data-nb-words="109" data-nb-chars="679">V&nbsp;dlouhé aleji velkých topolů svítila jen jedna otevřená herna, která u&nbsp;obou vyvolala vzpomínku na&nbsp;jistého Attilu, „kluka z&nbsp;pasáže“&nbsp;– který obklopen partou sobě podobných kriminálníků nabízel druhdy ve&nbsp;dvě ráno svým známým dva tisíce korun, když se&nbsp;budou dívat, jak hraje poker s&nbsp;blikajícím automatem. Nikoho tehdy kupodivu nesehnal. Smějeme se&nbsp;a&nbsp;říkáme: „Kde je&nbsp;mu&nbsp;konec, šejdířovi dobráckýmu.“ Naposled provozoval s&nbsp;partou chlapíků, kteří mají na&nbsp;krku silné zlaté řetězy, hrál si&nbsp;na&nbsp;majitele zastavárny. To&nbsp;je&nbsp;to&nbsp;pravé místo, kde se&nbsp;tenhle naivní podfukář dostane do&nbsp;velikýho průseru… Prostě zmizel. A&nbsp;léta je&nbsp;po&nbsp;něm ticho. Kdoví jestli ještě strká potravu do&nbsp;„koláčový dírky“.</span></p>
          <p class="chunk" data-nb-ref-number="142" data-nb-words="60" data-nb-chars="389"><span class="idea" data-nb-ref-number="142" id="idea142" data-nb-words="60" data-nb-chars="389">Na&nbsp;Špejchaře dva potemníci úspěšně překonali nedohlednou křižovatku, rudá a&nbsp;zelená světla se&nbsp;táhla do&nbsp;dáli po&nbsp;mokrých žulových kostkách. Ve&nbsp;dne tu&nbsp;hučí proudy automobilů, teď, pár minut po&nbsp;půlnoci, jen větřík si&nbsp;hrál a&nbsp;kutálel s&nbsp;pohozeným papírovým kelímkem. Pokračovaly mlčící kráčmery kolem šedivého sídla mormonů a&nbsp;židovské ambasády a&nbsp;zabočily do&nbsp;blažené šumící tmy v&nbsp;Letenských sadech.</span></p>
          <p class="chunk" data-nb-ref-number="143" data-nb-words="28" data-nb-chars="163"><span class="idea" data-nb-ref-number="143" id="idea143" data-nb-words="28" data-nb-chars="163">Pod sloupovím stromů není vidět živé duše. Někde v&nbsp;dálce kdosi venčí velkého bílého psa, zřejmě oba&nbsp;– člověk i&nbsp;šelma, trpí nespavostí… Nakonec i&nbsp;tato dvojice mizí.</span></p>
          <p class="chunk" data-nb-ref-number="144" data-nb-words="52" data-nb-chars="309"><span class="idea" data-nb-ref-number="144" id="idea144" data-nb-words="52" data-nb-chars="309">Širokánské kaluže leží na&nbsp;asfaltových cestách, koruny listnáčů šelestí do&nbsp;tmy. Občas přes cestu leží bouří ulomená větev. Za&nbsp;křovisky na&nbsp;hraně svahu svítí město… Sedáme na&nbsp;lavičku na&nbsp;vyhlídce, ve&nbsp;dne je&nbsp;tady plno, turisté a&nbsp;důchodci, za&nbsp;večera pak dvojice milenců a&nbsp;nakonec přilezly noční příšery&nbsp;– Eman a&nbsp;já.</span></p>
          <p class="chunk" data-nb-ref-number="145" data-nb-words="63" data-nb-chars="377"><span class="idea" data-nb-ref-number="145" id="idea145" data-nb-words="63" data-nb-chars="377">Dole pod námi je&nbsp;Praha rozsvícená a&nbsp;doširoka rozestřená, jako by&nbsp;to&nbsp;byl nějaký složitý řídící systém, velín atomové elektrárny. Jako by&nbsp;odtud&nbsp;– z&nbsp;tohoto místa a&nbsp;v&nbsp;tuto chvíli&nbsp;– mohla dostatečně dětinská a&nbsp;naivní duše ovládat a&nbsp;ovlivňovat chod nikdy nekončících procesů příčin a&nbsp;následků, snad odtud je&nbsp;možné za&nbsp;této větrné noci, za&nbsp;odcházejícího dunění hromů&nbsp;– odpouštět světu.</span></p>
        </section>
        <section>
          <p class="chunk" data-nb-ref-number="146" data-nb-words="90" data-nb-chars="487"><span class="idea" data-nb-ref-number="146" id="idea146" data-nb-words="90" data-nb-chars="487">Emanuel otevřel kabelu a&nbsp;ukázal mi&nbsp;paklík DVD: „U&nbsp;nás v&nbsp;trafice to&nbsp;prodávali se&nbsp;slevou, tak jsem nejdřív koupil dva díly, pak jsem se&nbsp;vrátil a&nbsp;koupil dvacet pokračování. No, já&nbsp;vím&nbsp;– sem kokot starej a&nbsp;sentimentální. Já&nbsp;mám nejradši, když si&nbsp;ráno udělám snídani, mám volnej celej den&nbsp;– a&nbsp;hned vrazím do&nbsp;počítače dva tři díly a&nbsp;pak jdu teprve ven do&nbsp;života. Tak to&nbsp;mám, teďka… Kdo neseděl v&nbsp;tom zvěřinci, od&nbsp;rána do&nbsp;večera s&nbsp;těma stárnoucíma hodnejma krávama v&nbsp;redakci, tak to&nbsp;nepochopí!“</span></p>
          <p class="chunk" data-nb-ref-number="147" data-nb-words="58" data-nb-chars="391"><span class="idea" data-nb-ref-number="147" id="idea147" data-nb-words="58" data-nb-chars="391">Probírám se&nbsp;hrstí papírových obalů a&nbsp;na všech je&nbsp;kučeravá, lehce šilhající taliánská hlava poručíka Columba. Jedno víčko lehce přivřené, nad živým okem, druhé skleněné má&nbsp;široce, temně zírající. Soupeřit se&nbsp;skleněným okem není možno. Překoná vše, každou šalbu. Poručíkův mírný, nepoddajný sadismus&nbsp;– s&nbsp;nímž mučí a&nbsp;usvědčuje frajerské inteligentní pachatele vražd… to&nbsp;jsem miloval od&nbsp;dětství.</span></p>
          <p class="chunk" data-nb-ref-number="148" data-nb-words="63" data-nb-chars="413"><span class="idea" data-nb-ref-number="148" id="idea148" data-nb-words="63" data-nb-chars="413">Chvíli s&nbsp;Emanem navzájem rekonstruujeme jeden z&nbsp;dílů seriálu, kdy zpěvák country Johnny Cash hraje tak trochu sám sebe. Potvrzujeme si, že&nbsp;naše dospělé oči vidí tu&nbsp;rychlou ruku při natáčení jednotlivých scén, tu&nbsp;„televizní inscenovanost“. Ale stejně, i&nbsp;teď po&nbsp;letech, mozek je&nbsp;schopen odfiltrovat ty&nbsp;nedostatky, nebo ještě lépe&nbsp;– člověk vidí, že&nbsp;jistá „nedokonalost“ je&nbsp;životaschopná, poskytuje prostor pro snění.</span></p>
          <p class="chunk" data-nb-ref-number="149" data-nb-words="80" data-nb-chars="567"><span class="idea" data-nb-ref-number="149" id="idea149" data-nb-words="80" data-nb-chars="567">Chvíli vznikne váda, jestli náhodou Kojak, plešatec s&nbsp;lízátkem v&nbsp;ruce, není lepší, co&nbsp;se&nbsp;týče věrohodného prostředí Brooklynu sedmdesátých let. „Rozumíš, ty&nbsp;ošoupaný registrační šuplata, omlácený futra od&nbsp;dveří, špinavý skla na&nbsp;oknech&nbsp;– to&nbsp;museli točit v&nbsp;autentickým prostředí těch zasviněnejch, zakouřenejch kanceláří. Ty&nbsp;ulice donekonečna se&nbsp;táhnoucí v&nbsp;cihlový, oprýskaný zástavbě z&nbsp;minulýho století, železný požární žebříky, neony těch drugstorů a&nbsp;jídelen, široký, rezavý bouráky drogovejch dealerů. To&nbsp;je&nbsp;Marcel Proust&nbsp;– Hledání ztracenýho času, hledání Ameriky!“</span></p>
          <p class="chunk" data-nb-ref-number="150" data-nb-words="58" data-nb-chars="323"><span class="idea" data-nb-ref-number="150" id="idea150" data-nb-words="58" data-nb-chars="323">Eman kýve hlavou: „Jo, uznávám to. Je&nbsp;to&nbsp;vzpomínka na&nbsp;něco, co&nbsp;už&nbsp;možná není, nebo brzo nebude. Ale ten Falk, já&nbsp;si&nbsp;nemůžu pomoct&nbsp;– on&nbsp;to&nbsp;dělá srdíčkem. Je&nbsp;to&nbsp;takovej šupák zmuchlanej, svině vychcaná&nbsp;– a&nbsp;přitom hodnej dobrák. Ty&nbsp;zločinci, mazaný a&nbsp;naivní zároveň. Tam je&nbsp;všechno, co&nbsp;se&nbsp;potřebuje člověk dozvědět o&nbsp;lidstvu.“</span></p>
          <p class="chunk" data-nb-ref-number="151" data-nb-words="80" data-nb-chars="499"><span class="idea" data-nb-ref-number="151" id="idea151" data-nb-words="80" data-nb-chars="499">„Jasně!“ vrtím nespokojeně hlavou. „Můžu tě&nbsp;ujistit, že&nbsp;stejný porce zasvěcení jsem dostal z&nbsp;Pohádek ovčí babičky, z&nbsp;Krtečka. O&nbsp;naprosté iniciaci&nbsp;– kdy jsem dostal mandát strávit život jako kripl a&nbsp;věčné dítě, při sledování kresleného seriálu Kluk z&nbsp;plakátu! O&nbsp;tom nejsem připraven dnes hovořit. Ale jednoho dne vydám svědectví!“ Vstal jsem a&nbsp;slze štěstím, hrozím vztyčenou paží městu pod mýma nohama. Pak jdu a&nbsp;močím ze&nbsp;svahu dlouhým obloukem, směrem ke&nbsp;Strakově akademii, směrem ke&nbsp;Kramářově vile.</span></p>
        </section>
        <section>
          <p class="chunk" data-nb-ref-number="152" data-nb-words="47" data-nb-chars="277"><span class="idea" data-nb-ref-number="152" id="idea152" data-nb-words="47" data-nb-chars="277">„Nechceš žuvačku?“ optal se&nbsp;Eman a&nbsp;já ke&nbsp;svému překvapení souhlasil. Mlčky dumláme mentolovou gumu. Polykám sladké sliny a&nbsp;se zájmem si&nbsp;ohmatávám hlavu: „Hele, znáš to&nbsp;taky, člověk když hejbe hubou, tak se&nbsp;mu&nbsp;zároveň hejbou svaly na&nbsp;lebce. Až&nbsp;tady nahoře, to&nbsp;je&nbsp;zajímavý, viď?“</span></p>
          <p class="chunk" data-nb-ref-number="153" data-nb-words="9" data-nb-chars="46"><span class="idea" data-nb-ref-number="153" id="idea153" data-nb-words="9" data-nb-chars="46">„Nó, mééé-éé!“ směje se&nbsp;Eman a&nbsp;já se&nbsp;přidávám.</span></p>
          <p class="chunk" data-nb-ref-number="154" data-nb-words="41" data-nb-chars="260"><span class="idea" data-nb-ref-number="154" id="idea154" data-nb-words="41" data-nb-chars="260">Když smích od&nbsp;nás odletěl a&nbsp;ztratil se&nbsp;nad střechami, pojednou bylo jasné, že&nbsp;jsme vystřízlivěli. Sursum corda&nbsp;– spiritus vehiculum, srdce přistála jak návratový modul. Bezmocně se&nbsp;usmívající lidské Lajky. Na&nbsp;břehu, vyplaveni. Pevná zem pod nohama. Tady a&nbsp;teď.</span></p>
          <p class="chunk" data-nb-ref-number="155" data-nb-words="34" data-nb-chars="202"><span class="idea" data-nb-ref-number="155" id="idea155" data-nb-words="34" data-nb-chars="202">Povídám: „Hele, ten Radko, jak pořád kmitá po&nbsp;světě, z&nbsp;vernisáže na&nbsp;premiéru, rozhovory a&nbsp;recenze, články a&nbsp;redigování textů, vydávání knih ještě navíc&nbsp;– není toho nějak moc? Není to&nbsp;celý takový divný?“</span></p>
          <p class="chunk" data-nb-ref-number="156" data-nb-words="6" data-nb-chars="25"><span class="idea" data-nb-ref-number="156" id="idea156" data-nb-words="6" data-nb-chars="25">„A&nbsp;co jako?“ ptá se&nbsp;Eman.</span></p>
          <p class="chunk" data-nb-ref-number="157" data-nb-words="18" data-nb-chars="117"><span class="idea" data-nb-ref-number="157" id="idea157" data-nb-words="18" data-nb-chars="117">„No, ta&nbsp;zóna přesně definovatelnýho ticha, která je&nbsp;viditelná jako temnej obrys na&nbsp;pozadí toho jeho věčnýho hemžení.“</span></p>
          <p class="chunk" data-nb-ref-number="158" data-nb-words="7" data-nb-chars="36"><span class="idea" data-nb-ref-number="158" id="idea158" data-nb-words="7" data-nb-chars="36">„Je prostě takovej&nbsp;– vždyť ho&nbsp;znáš.“</span></p>
          <p class="chunk" data-nb-ref-number="159" data-nb-words="108" data-nb-chars="626"><span class="idea" data-nb-ref-number="159" id="idea159" data-nb-words="108" data-nb-chars="626">„Znám ho&nbsp;tak, jak on&nbsp;chce, abychom ho&nbsp;znali. Přátelskýho, stejně naladěnýho. Furt se&nbsp;usmívá, je&nbsp;v&nbsp;pohodě. Ale za&nbsp;tím je&nbsp;poznat, že&nbsp;tohle všechno je&nbsp;limonádička. Vlažná voda, v&nbsp;který se&nbsp;jen tak koupe. Párkrát jsem ho&nbsp;ale viděl, když mu&nbsp;o&nbsp;něco, mně nedefinovatelnýho, šlo. Pak jsem zahlídnul cíp divnýho světa, on&nbsp;je&nbsp;pouhej pěšák, to&nbsp;vím. Má&nbsp;za&nbsp;sebou chvíle, kdy na&nbsp;něj bylo vidět, třeba tehdy v&nbsp;osmdesátým devátým, jak vez Kocába na&nbsp;schůzku s&nbsp;tím sovětským emisarem… Dodneška ten druhej, Pepek Vyskoč, ten s&nbsp;tím věčným širákem, obličej jak přemoudřelá píča, ještě k&nbsp;tomu desperátsky neoholená&nbsp;– dodneška mu&nbsp;to&nbsp;nemůže odpustit.“</span></p>
          <p class="chunk" data-nb-ref-number="160" data-nb-words="171" data-nb-chars="990"><span class="idea" data-nb-ref-number="160" id="idea160" data-nb-words="171" data-nb-chars="990">„Podivej, ty&nbsp;s&nbsp;tim svým věčným stihomamem, jednou to&nbsp;nevydržíš a&nbsp;někomu rozpůlíš lebku a&nbsp;já ti&nbsp;pak budu nosit pomeranče do&nbsp;cvokárny,“ povídá ležérně Eman a&nbsp;já ho&nbsp;hned na&nbsp;oplátku zahrnuju do&nbsp;zainteresované, osobně zaujaté kompanie. Nakonec&nbsp;– všichni mí&nbsp;nejbližší přátelé: Béďa, Strašničák a&nbsp;samozřejmě Emanuel… dokonce hvězda mého srdce Luisa&nbsp;– všichni mají část své bytosti ponořenu „pod hladinou“. A&nbsp;nevím, jak velká je&nbsp;ta&nbsp;část, mám je&nbsp;rád, a&nbsp;zároveň se&nbsp;bojím&nbsp;– že&nbsp;někde dole, působením nějakých spodních mořských proudů odtaje kus základu jejich bytosti a&nbsp;oni změní těžiště a&nbsp;děsivým způsobem se&nbsp;převalí do&nbsp;hlubin. Zbude po&nbsp;nich tříšť na&nbsp;hladině, kusy roztrhané duše. Mám již několik takových, dá-li se&nbsp;říci&nbsp;– přátel. Pokud jde přítelem nazvat to&nbsp;„místo“, kde se&nbsp;v&nbsp;čase a&nbsp;prostoru původně nalézal. Ale v&nbsp;tom místě je&nbsp;dnes jáma. Propast, na&nbsp;jejíchž okrajích se&nbsp;válejí zbytky vlastností, návyků atd. Živý fantom na&nbsp;tebe hovoří, dívá se&nbsp;ti&nbsp;do&nbsp;očí&nbsp;– a&nbsp;ty cítíš, že&nbsp;je&nbsp;to&nbsp;přelud. Živá mrtvola.</span></p>
          <p class="chunk" data-nb-ref-number="161" data-nb-words="52" data-nb-chars="303"><span class="idea" data-nb-ref-number="161" id="idea161" data-nb-words="52" data-nb-chars="303">„No nic, je&nbsp;to&nbsp;přítel, já&nbsp;to&nbsp;vím&nbsp;– ale prostě je&nbsp;znát, jak maká pro něco mnohem důležitějšího. To&nbsp;všechno ostatní je&nbsp;pouze zástěrka… Třeba je&nbsp;kurýr, nebo prostě pomocná agentura… dělá krytí nějakým velkým akcím… třeba. Jeho kontakty na&nbsp;DOX, na&nbsp;Archu, na&nbsp;Jana Urbana, který řídil Koordinační centrum OF.“</span></p>
          <p class="chunk" data-nb-ref-number="162" data-nb-words="23" data-nb-chars="142"><span class="idea" data-nb-ref-number="162" id="idea162" data-nb-words="23" data-nb-chars="142">„Tobě fakt hrabe, příteli! Uvědomuješ si&nbsp;to?“ Eman mě&nbsp;přátelsky provokuje. Zároveň opět zahlédnu ten divný lesk v&nbsp;očích. Tak se&nbsp;třpytí smutek.</span></p>
          <p class="chunk" data-nb-ref-number="163" data-nb-words="117" data-nb-chars="774"><span class="idea" data-nb-ref-number="163" id="idea163" data-nb-words="117" data-nb-chars="774">„Asi jsem opravdu magor&nbsp;– ale řekni mi, proč ti&nbsp;lidé nejdřív byli takoví utajený, nenápadný konspirátoři, tenhle pásl krávy, tamhle ten se&nbsp;někde poflakoval po&nbsp;venkově, další kupodivu hákoval v&nbsp;redakci Rudýho práva&nbsp;– proč všichni, až&nbsp;na&nbsp;Radka, jsou dneska zase v&nbsp;klidu, někde něco raděj, nějakejm soukromejm vysokejm školám nebo velkejm firmám… Proč ta&nbsp;zkušená, prudká akcelerace v&nbsp;roce osmdesát devět? Najednou věděli, kam poslat lidi, obtěžovat poslance v&nbsp;místech bydliště srocením předem instruovanýho davu, dopisy ohledně jejich dětí, skrytý vyhrožování pod záminkou Obracím se&nbsp;na&nbsp;svého poslance. Organizovaly se&nbsp;výjezdy herců a&nbsp;studentů do&nbsp;továren a&nbsp;do škol, taxikáři&nbsp;– ty&nbsp;odvěký konfidentský poskoci a&nbsp;bývalí fízlové náhle zachvácení altruismem vozí zadarmo aktivisty…“</span></p>
          <p class="chunk" data-nb-ref-number="164" data-nb-words="18" data-nb-chars="95"><span class="idea" data-nb-ref-number="164" id="idea164" data-nb-words="18" data-nb-chars="95">„No ale to&nbsp;přeci bylo nutný udělat, aby se&nbsp;to&nbsp;hnulo, dyť to&nbsp;bylo od&nbsp;šedesátýho osmýho zamrzlý.“</span></p>
          <p class="chunk" data-nb-ref-number="165" data-nb-words="54" data-nb-chars="307"><span class="idea" data-nb-ref-number="165" id="idea165" data-nb-words="54" data-nb-chars="307">„Kurva, jasně že&nbsp;to&nbsp;bylo potřeba, já&nbsp;s&nbsp;tím samozřejmě souhlasím&nbsp;– ale proč se&nbsp;dvacet let pořád lže lidem? Dyť je&nbsp;to&nbsp;až&nbsp;k&nbsp;pláči, jak dokonale a&nbsp;profesionálně to&nbsp;bylo připravený a&nbsp;jak teď ty&nbsp;figurky, ty&nbsp;jednotliví malí sráči donekonečna pořád prezentujou svoji roli v&nbsp;tom divadelním kusu. Malí, špatný lháři.“</span></p>
          <p class="chunk" data-nb-ref-number="166" data-nb-words="41" data-nb-chars="228"><span class="idea" data-nb-ref-number="166" id="idea166" data-nb-words="41" data-nb-chars="228">„Třeba nemůžou říct všechno, prostě jsou v&nbsp;přísaze a&nbsp;ty informace, i&nbsp;když se&nbsp;jich týkají&nbsp;– jim prostě nepatří. Každej ví&nbsp;právě ten kousek, kterej potřeboval vědět, ostatní se&nbsp;domejšlí&nbsp;– a&nbsp;je svým způsobem na&nbsp;tom stejně jako ty.“</span></p>
          <p class="chunk" data-nb-ref-number="167" data-nb-words="16" data-nb-chars="90"><span class="idea" data-nb-ref-number="167" id="idea167" data-nb-words="16" data-nb-chars="90">„Souhlasím, že&nbsp;bylo nutný udělat ty&nbsp;změny. Ale proč se&nbsp;to&nbsp;lidem po&nbsp;tolika letech neřekne?“</span></p>
          <p class="chunk" data-nb-ref-number="168" data-nb-words="48" data-nb-chars="282"><span class="idea" data-nb-ref-number="168" id="idea168" data-nb-words="48" data-nb-chars="282">„Protože ty&nbsp;lidi to&nbsp;nechtěj vědět! Nestojej o&nbsp;to. Většinu lidí zajímá, kolik stojí pivo nebo maso&nbsp;– a&nbsp;tyhle politický hry jdou kolem nich jak pára… A&nbsp;těch pár naivních dobrodějů by&nbsp;to&nbsp;prostě nevydejchalo. Poškodilo by&nbsp;to&nbsp;zkrátka veřejný myšlení. O&nbsp;pravdu obyčejný lidi nemaj zájem.“</span></p>
          <p class="chunk" data-nb-ref-number="169" data-nb-words="27" data-nb-chars="151"><span class="idea" data-nb-ref-number="169" id="idea169" data-nb-words="27" data-nb-chars="151">„Stejně jsem přesvědčenej, že&nbsp;se&nbsp;to&nbsp;mělo říct. Lidi by&nbsp;dospěli, trochu by&nbsp;to&nbsp;bolelo, ale výsledek by&nbsp;byl, že&nbsp;bychom se&nbsp;jako národ posunuli trochu dál.“</span></p>
          <p class="chunk" data-nb-ref-number="170" data-nb-words="90" data-nb-chars="507"><span class="idea" data-nb-ref-number="170" id="idea170" data-nb-words="90" data-nb-chars="507">„Nikdo kromě několika jednotlivců&nbsp;– svatejch bláznů, nikdo z&nbsp;řídících kruhů nemá zájem, aby lidi byli samostatný a&nbsp;vnitřně svobodný. Protože by&nbsp;v&nbsp;ten okamžik museli vzít plamenomety a&nbsp;vypálit všechny ty&nbsp;politiky a&nbsp;bankéře, tu&nbsp;smečku, co&nbsp;žije z&nbsp;válek a&nbsp;hladu a&nbsp;bídy. A&nbsp;ty dvě třetiny lidstva&nbsp;– těch, co&nbsp;nic nechápou, ty&nbsp;by&nbsp;museli… kurva, co&nbsp;s&nbsp;nima? Anebo si&nbsp;sednout na&nbsp;místa bejvalejch vládců a&nbsp;pást to&nbsp;stádo naivního a&nbsp;sobeckýho dobytka dál… A&nbsp;stejně by&nbsp;to&nbsp;byl jen odklad těch hrůz, který zákonitě přijdou.“</span></p>
          <p class="chunk" data-nb-ref-number="171" data-nb-words="53" data-nb-chars="293"><span class="idea" data-nb-ref-number="171" id="idea171" data-nb-words="53" data-nb-chars="293">„Znáš to&nbsp;taky, někde ve&nbsp;světě jsou záplavy, výpadky energie&nbsp;– tma v&nbsp;ulicích… a&nbsp;část, menšina lidí pomáhá těm druhejm. Velká část lidí sedí a&nbsp;čeká, co&nbsp;bude. A&nbsp;další skupina, na&nbsp;její velikosti se&nbsp;podílí spousta faktorů, zkrátka&nbsp;– ty&nbsp;jdou rabovat a&nbsp;krást opuštěný obydlí. To&nbsp;je&nbsp;zpráva o&nbsp;lidstvu.“</span></p>
          <p class="chunk" data-nb-ref-number="172" data-nb-words="81" data-nb-chars="504"><span class="idea" data-nb-ref-number="172" id="idea172" data-nb-words="81" data-nb-chars="504">„A&nbsp;ta mlčící většina, když je&nbsp;ideologicky, nacionálně zmasíruješ, tak si&nbsp;narazej na&nbsp;kokos přilbu, do&nbsp;rukou jim dáš automatickou břízu a&nbsp;už si&nbsp;pospíchaj navzájem řezat hlavy. Slzej při pohledu na&nbsp;vlajku, vyžraný zpupný ksichty blbců a&nbsp;hysterický nemytý děvky. Zpátky se&nbsp;vracej v&nbsp;gumovejch pytlích. A&nbsp;ňákej křivohubej parchant, kterej dodává armádě hajzlpapír a&nbsp;žrádlo pro vojáky, boty a&nbsp;benzin, balenou vodu a&nbsp;kazetový vakuový bomby&nbsp;– ten se&nbsp;může ucákat rozkoší, když vidí výpis ze&nbsp;svýho bankovního účtu.“</span></p>
          <p class="chunk" data-nb-ref-number="173" data-nb-words="49" data-nb-chars="279"><span class="idea" data-nb-ref-number="173" id="idea173" data-nb-words="49" data-nb-chars="279">„Všichni maj plnou držku národa a&nbsp;boha, salutujou při čestnejch palbách, a&nbsp;kdybys tam před těma pozůstalejma rozpáral tu&nbsp;zaletovanou rakev a&nbsp;vylil ty&nbsp;sračky na&nbsp;trávník před jejich nohy, tak by&nbsp;se&nbsp;zeblili jak amina. A&nbsp;chuť na&nbsp;ty&nbsp;krvavý prasárny v&nbsp;cizích zemích by&nbsp;je&nbsp;přešla hned.“</span></p>
          <p class="chunk" data-nb-ref-number="174" data-nb-words="75" data-nb-chars="497"><span class="idea" data-nb-ref-number="174" id="idea174" data-nb-words="75" data-nb-chars="497">„Lidstvo nechce pravdu. Ale jedině krutou pravdou se&nbsp;může pozdvihnout dál. Nastavit lidstvu zrcadlo. Všimnul sis, že&nbsp;reportáže z&nbsp;posledních válek jsou přísně cenzurovaný? Většinou se&nbsp;točej nevinný záběry z&nbsp;týlu nebo vzdálený kulometný salvy. Nikdo už&nbsp;nepřipustí to, co&nbsp;se&nbsp;stalo ve&nbsp;Vietnamu, že&nbsp;obyvatelstvo Spojených států dostalo v&nbsp;televizi, přímo domů&nbsp;– záběry z&nbsp;válečných hrůz. Dostali to&nbsp;k&nbsp;večeři místo zmrzliny. Jugoslávie, Perský záliv, Irák, Afganistan&nbsp;– všechno je&nbsp;dnes řízená propaganda.“</span></p>
          <p class="chunk" data-nb-ref-number="175" data-nb-words="46" data-nb-chars="337"><span class="idea" data-nb-ref-number="175" id="idea175" data-nb-words="46" data-nb-chars="337">„Jediná záchrana je&nbsp;dnes internet a&nbsp;mobilní telefony s&nbsp;fotoaparátem a&nbsp;videokamerou. Tohle je&nbsp;poměrně těžký cenzurovat… Samozřejmě, dezinterpretace a&nbsp;dezinformační blokáda, zaplavení nesmyslnejma a&nbsp;navzájem si&nbsp;odporujícíma zprávama v&nbsp;masmédiích to&nbsp;zčásti utlumí. Každej stát si&nbsp;hlídá, jakou směs pravdy a&nbsp;propagandy dostanou jeho občané.“</span></p>
        </section>
        <section>
          <p class="chunk" data-nb-ref-number="176" data-nb-words="910" data-nb-chars="5760"><span class="idea" data-nb-ref-number="176" id="idea176" data-nb-words="910" data-nb-chars="5760">Eman vstává z&nbsp;lavičky a&nbsp;jde do&nbsp;křoví chcát. Držím řeč jeho směrem a&nbsp;mluvím též k&nbsp;městu, k&nbsp;té zářící vlně neonů a&nbsp;semaforů, pouličních lamp a&nbsp;reflektorů, které vyřezávají ze&nbsp;tmy siluety kostelů a&nbsp;paláců, hroty věží a&nbsp;televizních vysílačů: „Uvědomuji si, že&nbsp;lidé odpovědní za&nbsp;vývoj v&nbsp;této zemi&nbsp;– jsou lidé Moskvy. Ti&nbsp;inteligentní, co&nbsp;nemohou mluvit, ti&nbsp;mlčí a&nbsp;vědí a&nbsp;konají. Ti&nbsp;další, co&nbsp;nevědí&nbsp;– tak držkují a&nbsp;vytvářejí fasádu. Co&nbsp;dnes dělá ten Ivan Ampér, ten Lampář, který redigoval texty ve&nbsp;zpravodajské agentuře. Vondra, Ruml, dávali si&nbsp;k&nbsp;němu zpracovat texty. Revue na&nbsp;drahém papíře, s&nbsp;profesionálním tiskem&nbsp;– Revolver, Vokno. Všechno to&nbsp;souvisí s&nbsp;nalitím peněz z&nbsp;Moskvy, přes Janoucha. Co&nbsp;nosila v&nbsp;hlavě Realita Klímová, která přivedla Klause do&nbsp;OF. Toho Klause, který už&nbsp;v&nbsp;létě osmdesát devět se&nbsp;chlubí před sekretářkami na&nbsp;bývalém pracovišti, ve&nbsp;Státní bance&nbsp;– říká mečivým hlasem, že&nbsp;brzo bude převrat a&nbsp;on má&nbsp;připraven post ministra financí. Co&nbsp;pekl Hegenbart a&nbsp;proč potom dostal na&nbsp;podzim osmdesát devět infarkt… byla to&nbsp;‚česká karta‘? Když mu&nbsp;došlo, že&nbsp;Moskva po­užila úplně jinou garnituru pro své záměry, tak se&nbsp;složil. Štěpán, dítě Moskvy, mládežník, Mezinárodní svaz studentstva&nbsp;– potom pražský tajemník KSČ, povoluje první veřejné vystoupení Charty na&nbsp;Škroupově náměstí, potom se&nbsp;záhadně mění z&nbsp;‚gorbačovce‘ na&nbsp;‚bubáka‘, straší na&nbsp;rozkaz Moskvy… Proč Havel mumlal na&nbsp;Staroměstském náměstí o&nbsp;slušovických temných nitkách… před kterými je&nbsp;třeba se&nbsp;mít na&nbsp;pozoru. Co&nbsp;se&nbsp;kurva sral do&nbsp;toho úspěšnýho vzorovýho družstva…? Pamatuješ ty&nbsp;ksichty, zlý zrádcovský děvky, co&nbsp;vlezly s&nbsp;ním na&nbsp;Hrad? Pišišvoři, poloprdi, chcípáci s&nbsp;šálama okolo krku jak starý nemocný herečky. Celá ta&nbsp;agentura hýčkaná v&nbsp;inkubátoru, normální policajti na&nbsp;ně&nbsp;nemohli. Kriplové, teoretičtí tlachalové. Vždycky ti&nbsp;průměrní, ti, co&nbsp;jsou ješitní, a&nbsp;tak se&nbsp;dají koupit, jsou na&nbsp;prodej a&nbsp;jsou laciní… Já&nbsp;vím, proč jim Slušovice ležely v&nbsp;žaludku, protože to&nbsp;vadilo Moskvě. Stejná situace jako v&nbsp;šedesátých letech, prosperita za&nbsp;Novotnýho, v&nbsp;Rusku uvolnění, Mao v&nbsp;Číně, studentský hnutí v&nbsp;západní Evropě, v&nbsp;Německu, ve&nbsp;Francii a&nbsp;ve Spojených státech. Něco proběhlo světem, vlna poznání. Ty&nbsp;mladý na&nbsp;všech kontinentech zahlídli&nbsp;– že&nbsp;to&nbsp;půjde. Uviděli&nbsp;– budoucnost. Svět bez válek, bídy a&nbsp;ponížení. A&nbsp;to se&nbsp;kupodivu nelíbilo gerontům svorně na&nbsp;celým světě. Protože mír znamená konec zbrojení a&nbsp;kšeftů, mír znamená konec peněz do&nbsp;jejich kapes, mír znamená jejich osobní konec&nbsp;– protože by&nbsp;postupně ztratili svoji moc… Tady žijeme ve&nbsp;sféře vlivu Rusů a&nbsp;Západ to&nbsp;dobře ví&nbsp;a&nbsp;respektuje. Tehdy v&nbsp;devětaosmdesátým opět hrozilo, že&nbsp;svým hospodářským vývojem utečeme Rusům a&nbsp;stane se&nbsp;z&nbsp;nás fungující země, něco jako Švédsko. To&nbsp;nikdo z&nbsp;našich sousedů nechtěl. Nepřáli si&nbsp;to&nbsp;Rusové a&nbsp;nechtěli to&nbsp;logicky ani Němci. Proto ten likvidační kurz proti Slušovicím, stejný za&nbsp;Husáka, stejný za&nbsp;Havla. A&nbsp;tak jako v&nbsp;osmačtyřicátem, stejně jako v&nbsp;osmašedesátém nastoupila garnitura Moskvy, lidé tvářící se&nbsp;jako extremisté, reformní až&nbsp;na&nbsp;půdu&nbsp;– vyhrotili vývoj, a&nbsp;tak poskytli záminku pro vojenský zásah Moskvy. A&nbsp;tak Dubček byl jen nevědomý likvidátor&nbsp;– figurka okresního formátu, která vypadala dobře na&nbsp;obálkách barevných magazínů&nbsp;– když v&nbsp;plavkách skákal ze&nbsp;skokanského můstku do&nbsp;vody. Celá ta&nbsp;šedesátá léta, Semafor, filmy, divadla, knihy. A&nbsp;potom? Celý národ dostal najednou šokovou terapii z&nbsp;mezinárodní politiky, stejnou, jakou dostal v&nbsp;roce třicet osm při odvolání všeobecné mobilizace, a&nbsp;s&nbsp;tím souvisejícím přijetím mnichovského diktátu. Západ se&nbsp;vždycky na&nbsp;nás vysral a&nbsp;zase jenom vysere… Klaus, který se&nbsp;bál jedině Čalfy, se&nbsp;dnes bojí jedině Putina. Hovoří plynně rusky a&nbsp;usmívá se&nbsp;jak hodná školačka. To&nbsp;bych blil… Tigrid taky už&nbsp;od&nbsp;léta osmdesát osm hovořil zasvěceně o&nbsp;Havlovi jako o&nbsp;budoucím prezidentovi. Stejnej Tigrid, kterej ve&nbsp;třicátých letech byl spolu s&nbsp;jistým Jarinem Hoškem, s&nbsp;jistým Auerspergem, dezinformátorem, s&nbsp;Evženem Erbanem společně byli členy Kostufry, organizace Mladá fronta a&nbsp;tak dál, všechno to&nbsp;byly komunistický báze pro výběr kádrů. Na&nbsp;Svobodný Evropě, která je&nbsp;již léta pod kontrolou Moskvy, se&nbsp;dělala reklama pro Gorbačova. Prostě změny jsou povoleny, až&nbsp;u&nbsp;Kublajchána dozraje společenská situace. Desítky let zametají stopy za&nbsp;vraždou okatého podivína, hodného člověka&nbsp;– Jana Masaryka. V&nbsp;šedesátých letech prokurátor usilovně hledal, pátral po&nbsp;jisté osobě a&nbsp;nevěděl, že&nbsp;ten klíčový svědek vraždy sedí jako poradce u&nbsp;prezidenta republiky. V&nbsp;roce devadesát pět se&nbsp;vydal Benda v&nbsp;roli ředitele ÚDV do&nbsp;Spojených států pro svědectví posledního žijícího tajemníka ministra zahraničí, který měl u&nbsp;sebe důkazy o&nbsp;vraždě. Pár týdnů před dohodnutým setkáním vybuchla v&nbsp;domově seniorů v&nbsp;USA, explodovala plynová kamna, zdemolovala celý byt a&nbsp;svědek zahynul. Roky šedesát osm a&nbsp;osmdesát devět lze chápat jako úspěšné zásahy Moskvy, akce pro zamezení přechodu naší země na&nbsp;západoevropský model. Rotace kádrů… v&nbsp;roce šedesát sedm řekl rada sovětského velvyslanectví v&nbsp;Praze, jistý Udalcov, řekl to&nbsp;před svědky, oslovil tehdejšího důchodce a&nbsp;pracovníka Vojenského historického ústavu, generála v. v. Ludvíka Svobodu: Vy&nbsp;budete příští prezident Československa! V&nbsp;roce šedesát sedm! V&nbsp;lednu šedesát osm Jakeš, tehdy náměstek ministra vnitra, nechává stáhnout z&nbsp;archivů kontrarozvědky všechny materiály na&nbsp;generála Svobodu. A&nbsp;za dvacet let? Byl vybrán Klaus a&nbsp;další&nbsp;– pro divoký rozpad naší ekonomiky, výprodej průmyslu na&nbsp;Západ, přepuštění stávajících trhů konkurenci. Nesmíme prostě příliš prosperovat, nesmíme být příliš silní&nbsp;– protože bychom mohli být soběstační… Ach Bože&nbsp;– snad tohle všechno je&nbsp;díl nějakého velikého záchranného záměru, který přinese lidstvu mír, snad ano. Snad je&nbsp;princip všeobecné a&nbsp;vzájemné závislosti opravdu tím jediným funkčním modelem pro budoucnost.“</span></p>
        </section>
        <section>
          <p class="chunk" data-nb-ref-number="177" data-nb-words="26" data-nb-chars="150"><span class="idea" data-nb-ref-number="177" id="idea177" data-nb-words="26" data-nb-chars="150">Emanuel stojí bokem k&nbsp;lavičce, kde sedím, a&nbsp;ukazuje na&nbsp;město: „Ten svět se&nbsp;stejně hýbe, jak chce on, a&nbsp;my jsme takový chvilkový postavičky, mravenci.“</span></p>
          <p class="chunk" data-nb-ref-number="178" data-nb-words="63" data-nb-chars="381"><span class="idea" data-nb-ref-number="178" id="idea178" data-nb-words="63" data-nb-chars="381">„To je&nbsp;pravda, jenom každej pořádnej systém tyhle změny, pohyby společnosti předpovídá, snaží se&nbsp;odhadnout desítky let dopředu. A&nbsp;my jako malá země&nbsp;– neustále narážíme na&nbsp;zájmy velkejch hráčů v&nbsp;tomhle regionu. Asi má&nbsp;pravdu Georg, když se&nbsp;na&nbsp;mě&nbsp;podíval těma svejma studenejma, zelenejma očima a&nbsp;řekl hodným hlasem: Kdýbí tádý nebýlí Rusácí… tak by&nbsp;fás Němcí zabílí, kaput! Ach jo.“</span></p>
          <p class="chunk" data-nb-ref-number="179" data-nb-words="20" data-nb-chars="135"><span class="idea" data-nb-ref-number="179" id="idea179" data-nb-words="20" data-nb-chars="135">Eman se&nbsp;směje: „Georga si&nbsp;dokážu představit jako takovýho láskyplnýho velitele koncentračního tábora. S&nbsp;úsměvem by&nbsp;tě&nbsp;poslal do&nbsp;plynu.“</span></p>
          <p class="chunk" data-nb-ref-number="180" data-nb-words="27" data-nb-chars="161"><span class="idea" data-nb-ref-number="180" id="idea180" data-nb-words="27" data-nb-chars="161">Vrtím hlavou: „Georg je&nbsp;v&nbsp;podstatě meziplanetární podivín, ale tady mu&nbsp;křivdíš. Nikdo z&nbsp;nás neví, jak se&nbsp;sám zachová&nbsp;– dokud není postavenej před to&nbsp;rozhodnutí.“</span></p>
          <p class="chunk" data-nb-ref-number="181" data-nb-words="28" data-nb-chars="160"><span class="idea" data-nb-ref-number="181" id="idea181" data-nb-words="28" data-nb-chars="160">„No jo, porád. Všechny hodný lidi jsou prostě nebezpečný… Ale ten Cukrák,“ převádí Eman řeč, „je tak blízko, to&nbsp;je&nbsp;zajímavý, asi je&nbsp;po&nbsp;tom dešti čistej vzduch.“</span></p>
          <p class="chunk" data-nb-ref-number="182" data-nb-words="65" data-nb-chars="379"><span class="idea" data-nb-ref-number="182" id="idea182" data-nb-words="65" data-nb-chars="379">Stoupnu a&nbsp;jdu až&nbsp;k&nbsp;hraně svahu, abych mohl náležitě zhodnotit červeně pomrkávající světla na&nbsp;Cukráku a&nbsp;porovnat to&nbsp;s&nbsp;barevným přeludem Žižkovského vysílače. Město mi&nbsp;hledí zpříma do&nbsp;tváře: „Když si&nbsp;člověk uvědomí, že&nbsp;tady ještě před pár stoletíma byly past­viny, lesy a&nbsp;křoví. Za&nbsp;králů se&nbsp;v&nbsp;okolí Prahy pěstovalo víno. A&nbsp;jinak pole, lesy a&nbsp;podél řek lidský osady… A&nbsp;všude ticho!“</span></p>
          <p class="chunk" data-nb-ref-number="183" data-nb-words="68" data-nb-chars="441"><span class="idea" data-nb-ref-number="183" id="idea183" data-nb-words="68" data-nb-chars="441">Volám do&nbsp;tmy: „Československo! Umřelo Československo! Šli jsme mu&nbsp;na&nbsp;pohřeb při tryzně za&nbsp;Jana Palacha. Radovan Lukavský četl nad hrobem Modlitbu kamene od&nbsp;Vladimíra Holana: Paleostom bezjazy… Československo umřelo v&nbsp;roce třicet osm, při odvolání mobilizace, ve&nbsp;dnech Mnichova. Zemřelo v&nbsp;roce čtyřicet osm při komunistickém puči. Definitivně zemřelo v&nbsp;roce šedesát osm. A&nbsp;v&nbsp;roce osmdesát devět umřela i&nbsp;ta vzpomínka na&nbsp;něj. Umřelo! Už&nbsp;není!“</span></p>
          <p class="chunk" data-nb-ref-number="184" data-nb-words="20" data-nb-chars="102"><span class="idea" data-nb-ref-number="184" id="idea184" data-nb-words="20" data-nb-chars="102">Směju se&nbsp;i&nbsp;pláču. Eman se&nbsp;přidává: „Jsme jen software, jsme jen ten náš jazyk, naše řeč&nbsp;– jako kdysi!“</span></p>
          <p class="chunk" data-nb-ref-number="185" data-nb-words="12" data-nb-chars="61"><span class="idea" data-nb-ref-number="185" id="idea185" data-nb-words="12" data-nb-chars="61">Smějeme se&nbsp;a&nbsp;hořkost mi&nbsp;stoupá v&nbsp;nitru: „Nic nám už&nbsp;nepatří!“</span></p>
          <p class="chunk" data-nb-ref-number="186" data-nb-words="26" data-nb-chars="164"><span class="idea" data-nb-ref-number="186" id="idea186" data-nb-words="26" data-nb-chars="164">Město jak vzdutá světélkující vlna, miliony let vzdutá v&nbsp;krajině zvrásněné sopečnou činností a&nbsp;pohyby zemských ker. Vlna z&nbsp;kamene, vlna za&nbsp;vlnou na&nbsp;povrchu planety.</span></p>
          <p class="chunk" data-nb-ref-number="187" data-nb-words="22" data-nb-chars="123"><span class="idea" data-nb-ref-number="187" id="idea187" data-nb-words="22" data-nb-chars="123">Voláme do&nbsp;tmy: „Jsme písnička, jsme pohádka!“ A&nbsp;v&nbsp;nitru se&nbsp;ptám, zdali si&nbsp;nás někdy, po&nbsp;staletích, někdo&nbsp;– potichu zazpívá.</span></p>
          <p class="chunk" data-nb-ref-number="188" data-nb-words="3" data-nb-chars="5"><span class="idea" data-nb-ref-number="188" id="idea188" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="189" data-nb-words="62" data-nb-chars="379"><span class="idea" data-nb-ref-number="189" id="idea189" data-nb-words="62" data-nb-chars="379">Sedím v&nbsp;letadle, letíme nad Německem, je&nbsp;jasná obloha&nbsp;– z&nbsp;výšky deseti kilometrů hledím na&nbsp;dýmající elektrárny v&nbsp;Porúří. Jejich bílý dým stoupá, ty&nbsp;kadeřavé věže jsou lehce unášeny větrem, vrhají stín v&nbsp;ostrém ranním slunci… V&nbsp;určité hladině, dané tlakem vzduchu, narazí ten kouř na&nbsp;neviditelný strop a&nbsp;počne se&nbsp;hřibovitě rozrůstat, roztékat do&nbsp;daleka, až&nbsp;nakonec zřídne a&nbsp;zmizí.</span></p>
        </section>
        <section>
          <p class="chunk" data-nb-ref-number="190" data-nb-words="166" data-nb-chars="993"><span class="idea" data-nb-ref-number="190" id="idea190" data-nb-words="166" data-nb-chars="993">Na&nbsp;letišti, ještě za&nbsp;tmy před rozbřeskem, jsem si&nbsp;vyměnil zvířecky prázdný pohled s&nbsp;mladým uchem od&nbsp;pasové kontroly… jak tam tak seděl v&nbsp;prosklené kukani, na&nbsp;svých koulích, překrvený tou nekonečnou noční službou&nbsp;– tak na&nbsp;dívku, která stála ve&nbsp;frontě za&nbsp;mnou, vyzářil takové kvantum samčích sympatií, mistrně vycizelovaných zdvořilostí a&nbsp;žízní po&nbsp;ženském mase (vše se&nbsp;odehrálo za&nbsp;dobu šest sedm sekund), takový to&nbsp;byl kultivovaný pološílený chlívák, že&nbsp;celá fronta za&nbsp;mnou lehce zacukala jak stádo nedůvěřivých koz. To&nbsp;je&nbsp;odvěké právo strážáků a&nbsp;celníků, musejí sedět „na vejcích“&nbsp;– ale když jim těkavý, všude šmejdící svobodný občánek vleze do&nbsp;jejich teritoria metr krát půl metru, v&nbsp;bezpečnostním rámu, tak mu&nbsp;to&nbsp;dají sežrat, když jim za&nbsp;to&nbsp;stojí… Nemám kozy ani nejsem mladý samec, který s&nbsp;ním bude zápasit očima. Nabídl jsem mu&nbsp;žabí, skelný, neuhýbající pohled, díval jsem se&nbsp;na&nbsp;něj jak na&nbsp;zvíře v&nbsp;teráriu, jediný pocit v&nbsp;hlavě: soucit s&nbsp;erárním magorem… Byl jsem odbaven během dvou vteřin.</span></p>
          <p class="chunk" data-nb-ref-number="191" data-nb-words="40" data-nb-chars="241"><span class="idea" data-nb-ref-number="191" id="idea191" data-nb-words="40" data-nb-chars="241">V&nbsp;bezcelní zóně jsem se&nbsp;ještě vydatně vysral v&nbsp;mezinárodním WC, pak už&nbsp;jsem jen čekal na&nbsp;svůj let. Za&nbsp;širokými skleněnými stěnami bylo vidět rozsáhlou, barevně svítící plochu letiště. Vždy mám povznesený pocit, že&nbsp;jsem se&nbsp;dožil sci-fi světa.</span></p>
          <p class="chunk" data-nb-ref-number="192" data-nb-words="42" data-nb-chars="282"><span class="idea" data-nb-ref-number="192" id="idea192" data-nb-words="42" data-nb-chars="282">Opičáci, až&nbsp;po&nbsp;okraj naplnění iracionalitou&nbsp;– létáme sem a&nbsp;tam přes kontinenty. Každý putujem za&nbsp;svou pošetilou iluzí, jakési naučené sebevědomí, zdání reality nás drží pohromadě&nbsp;– jinak bychom se&nbsp;rozprchli do&nbsp;lesů, utekli bychom před burácením těch nezaslouženě vytvořených strojů.</span></p>
        </section>
        <section>
          <p class="chunk" data-nb-ref-number="193" data-nb-words="47" data-nb-chars="296"><span class="idea" data-nb-ref-number="193" id="idea193" data-nb-words="47" data-nb-chars="296">Nad Francií počaly, hluboko dole pod námi, stoupat mlhy z&nbsp;mokřin. Slunce už&nbsp;stálo vysoko na&nbsp;obloze. Jak jsme se&nbsp;pomalu blížili ke&nbsp;Golfskému proudu, jeho přítomnost byla znát na&nbsp;stovky kilometrů předem. Vzduch houstl oparem a&nbsp;najednou se&nbsp;pod námi objevily dlouhé vějíře pravidelných malých oblaků.</span></p>
          <p class="chunk" data-nb-ref-number="194" data-nb-words="93" data-nb-chars="601"><span class="idea" data-nb-ref-number="194" id="idea194" data-nb-words="93" data-nb-chars="601">Přitáhl jsem záclonku na&nbsp;okně, bílá zář slunce byla až&nbsp;oslňující. Listoval jsem v&nbsp;paklíku denního tisku, který nám rozdaly letušky… Už&nbsp;nemám záchvaty zuřivosti nad neutěšeným stavem světa a&nbsp;republiky. Dříve, v&nbsp;mládí a&nbsp;rané dospělosti, mne svatá ignorance chránila před dosahem smrtící laviny žvástů a&nbsp;tragédií. Dnes mě&nbsp;jen občas, když jsem nepřipraven, pohltí mdlá vlna bezvýchodné nevolnosti nad lidstvem… Noviny jsem si&nbsp;nikdy nekupoval, televizi nesleduji a&nbsp;stačí mi&nbsp;půlminutové zprávy na&nbsp;stanici Vltava. Jednou týdně nejlépe. Na&nbsp;internetu jsem se&nbsp;zpravodajstvím hotov do&nbsp;dvou minut a&nbsp;ani to&nbsp;nebolí.</span></p>
          <p class="chunk" data-nb-ref-number="195" data-nb-words="74" data-nb-chars="488"><span class="idea" data-nb-ref-number="195" id="idea195" data-nb-words="74" data-nb-chars="488">Šustím novinami, tímhle „retro“ médiem, jako jimi před sto lety šustili chlápci v&nbsp;kavárnách&nbsp;– dědeček se&nbsp;prý jednou před trafikou tak zakoukal do&nbsp;novin, že&nbsp;trafikantův potentní podvraťák stačil obskočit hárající dědovu jezevčici… narodili se&nbsp;pak v&nbsp;příslušné době žemlově zbarvení jezevčíci, se&nbsp;sraženým čumákem, stojatýma ušima a&nbsp;ocáskem zatočeným do&nbsp;spirály. Bylo to&nbsp;před válkou, za&nbsp;doby Mnichova… štěňata byla tak zajímavá, že&nbsp;za&nbsp;jedno dostala naše rodina pytel nejlepší pšeničné mouky.</span></p>
        </section>
        <section>
          <p class="chunk" data-nb-ref-number="196" data-nb-words="115" data-nb-chars="741"><span class="idea" data-nb-ref-number="196" id="idea196" data-nb-words="115" data-nb-chars="741">Klimatizace jemně hučí, na&nbsp;stránkách novin se&nbsp;usmívají tváře, blondýny a&nbsp;zrzky, pihovatí uličníci s&nbsp;brýlemi&nbsp;– to&nbsp;bude reklama na&nbsp;dětské životní pojištění. Zubatý hokejista, velká naivní gorila, se&nbsp;snaží po&nbsp;svém způsobu zvládnout příval rozporuplných skutečností, které před něj klade svět… Ještě větší neandrtálec, nějaký sibiřský boxer, vraští mohutné nadočnicové oblouky a&nbsp;na nízkém ubíhajícím čele se&nbsp;mu&nbsp;rodí první velké vrásky, za&nbsp;obří palec se&nbsp;ho&nbsp;drží malinká ženuška. Byli tančit na&nbsp;diskotéce a&nbsp;nějaký fotograf vystrašil svým fotobleskem jeho vždy na&nbsp;útok připravené tělo. Je&nbsp;to&nbsp;dobré, píší tam, fotograf bude žít, jenom mu&nbsp;dají kus vlastního žebra do&nbsp;zlomené čelisti, též s&nbsp;tou vmáčklou, rozdrcenou nosní chrupavkou půjde něco udělat.</span></p>
          <p class="chunk" data-nb-ref-number="197" data-nb-words="106" data-nb-chars="634"><span class="idea" data-nb-ref-number="197" id="idea197" data-nb-words="106" data-nb-chars="634">Tohle je&nbsp;ještě zajímavé, dojemně blbé… Politické komentáře nečtu, to&nbsp;je&nbsp;už&nbsp;řídká kaše nic neříkajících jmen, malých hlaviček&nbsp;– které se&nbsp;nekonečně střídají, rotují jak na&nbsp;orloji ve&nbsp;funkcích, vždy někdo zmizí a&nbsp;najednou je&nbsp;tu&nbsp;další klon. Jedině se&nbsp;dá&nbsp;vyhodnocovat tendence, za&nbsp;nějaký čas lze shrnout směřování, všímat si, o&nbsp;čem se&nbsp;mluví a&nbsp;co je&nbsp;uvedeno malou notickou na&nbsp;třetí straně novin. Ale to&nbsp;je&nbsp;ubíjející… Je&nbsp;poměrně nápadné, že&nbsp;reportéři z&nbsp;rubriky politického zpravodajství mají vysokou profesionální úmrtnost&nbsp;– za&nbsp;pár let toho mají dost, plné kecky. Buď si&nbsp;vyslouží ostruhy a&nbsp;jdou třeba do&nbsp;televize, nebo zmizí z&nbsp;mediální scény.</span></p>
          <p class="chunk" data-nb-ref-number="198" data-nb-words="104" data-nb-chars="724"><span class="idea" data-nb-ref-number="198" id="idea198" data-nb-words="104" data-nb-chars="724">U&nbsp;některých novinářů je&nbsp;možné rozpoznat analytickou mysl a&nbsp;opravdovou snahu o&nbsp;pojmenování skutečných problémů společnosti. Nejzajímavější na&nbsp;tom je, že&nbsp;ti&nbsp;nejkvalitnější jsou povětšinou v&nbsp;médiích&nbsp;– která jsou pod přímou kontrolou silových uskupení v&nbsp;tomto regionu. Buď se&nbsp;jedná o&nbsp;německý nebo švýcarský mediální koncern, který je&nbsp;už&nbsp;čtyřicet let pod ekonomickou kontrolou Rusů, nebo to&nbsp;je&nbsp;bývalý ústřední deník komunistické strany, který řídí a&nbsp;ze záhadných zdrojů financuje bývalý washingtonský korespondent tohoto listu… Některé světové události jsou zcela záměrně potlačeny ve&nbsp;zprávách a&nbsp;komentářích, jiné se&nbsp;donekonečna opakují, jsou zde zcela jasně rozpoznatelné mediální kampaně a&nbsp;snahy o&nbsp;ovlivňování veřejného mínění.</span></p>
          <p class="chunk" data-nb-ref-number="199" data-nb-words="52" data-nb-chars="334"><span class="idea" data-nb-ref-number="199" id="idea199" data-nb-words="52" data-nb-chars="334">Zde se&nbsp;například píše o&nbsp;výměně lidí ve&nbsp;vedení Rozhlasu&nbsp;– profesionální minulost za&nbsp;bývalého režimu je&nbsp;typická&nbsp;– pracovníci televize, moderátoři mládežnických pořadů, jeden kdysi uvedl agenta „Muka“ při Děčínské kotvě, ten prohlásil na&nbsp;kamery, to&nbsp;už&nbsp;se&nbsp;asi rok chystal státní převrat: „Každý národ má&nbsp;takovou vládu, jakou si&nbsp;zaslouží.“</span></p>
          <p class="chunk" data-nb-ref-number="200" data-nb-words="51" data-nb-chars="339"><span class="idea" data-nb-ref-number="200" id="idea200" data-nb-words="51" data-nb-chars="339">Tohle hlubokomyslné rčení se&nbsp;naplnilo beze zbytku a&nbsp;možná i&nbsp;přeteklo&nbsp;– nejsem si&nbsp;jist, že&nbsp;náš národ si&nbsp;zasloužil tuhle dvacet let trvající vládu zakomplexovaných kriplů. Nikdo z&nbsp;nás myslím netušil, že&nbsp;vládu směšných gerontů nahradí ještě ubožejší, úplně zdegenerovaná generace jim podobných trubců, kapounů bez práva ovlivňovat chod státu.</span></p>
          <p class="chunk" data-nb-ref-number="201" data-nb-words="162" data-nb-chars="1019"><span class="idea" data-nb-ref-number="201" id="idea201" data-nb-words="162" data-nb-chars="1019">Klíčová rozhodnutí se&nbsp;dodnes dějí v&nbsp;subkultuře kriminálních struktur, které v&nbsp;osmdesátých letech prorostly do&nbsp;vedení velkých firem, do&nbsp;nomenklaturní zóny vedení státu. Tato skutečnost byla přímo ovlivňována I. správou ministerstva vnitra. Tato instituce, stejně jako všechny její kolegiální „firmy“ u&nbsp;všech ostatních národů&nbsp;– kooperuje nejen s&nbsp;vědeckými pracovišti a&nbsp;jasnými mozky, ale její agenturní síť je&nbsp;složená především ze&nbsp;zločinců, lidí bez morálky. Používají ty&nbsp;největší bezuzdné příšery, hltavé obludy bez špetky soucitu&nbsp;– to&nbsp;jsou ty&nbsp;správné nástroje, kterými se&nbsp;řídí stát. Udělej z&nbsp;takového psychopata ředitele banky, dej mu&nbsp;k&nbsp;ruce tým poradců a&nbsp;tlumočníků&nbsp;– a&nbsp;v&nbsp;minutě tu&nbsp;máš kapitalistu jak z&nbsp;devatenáctého století. Neexistuje špinavá práce, kterou by&nbsp;takový netvor neudělal… Jenom musíš mít pojistku&nbsp;– musíš znát jeho minulost a&nbsp;v&nbsp;té minulosti&nbsp;– nějaký zločin, který ti&nbsp;umožní ho&nbsp;popohánět kopanci do&nbsp;zadku, úkolovat ho&nbsp;směrem, který si&nbsp;přeješ&nbsp;– a&nbsp;on dobře ví, že&nbsp;žije díky tobě. Musí se&nbsp;tě, nestvůra, bát.</span></p>
          <p class="chunk" data-nb-ref-number="202" data-nb-words="99" data-nb-chars="664"><span class="idea" data-nb-ref-number="202" id="idea202" data-nb-words="99" data-nb-chars="664">To&nbsp;je&nbsp;ta&nbsp;hrubá práce. Vzpomínám, jak mi&nbsp;Emanuel říkal kdysi, že&nbsp;naprostá většina novinářů, v&nbsp;podstatě všichni v&nbsp;rozhodujících médiích&nbsp;– jsou nějakým způsobem spojeni se&nbsp;zpravodajskými nebo bezpečnostními službami. Především lidé z&nbsp;politického zpravodajství často prošli prací v&nbsp;BIS, většina mladých je&nbsp;pak jednoduše zaverbována při nástupu do&nbsp;zaměstnání. Existenční a&nbsp;prestižní ambice jsou pečlivě vyhodnocovány náboráři už&nbsp;na&nbsp;vysokých školách. Zde není potřeba hledat nějaký průser v&nbsp;minulosti&nbsp;– zde stačí pouhá chtění, vysoká motivace. Stačí si&nbsp;vybrat ze&nbsp;stáda… Tak se&nbsp;koneckonců chová každá firma, tak proč by&nbsp;se&nbsp;stejně nechoval stát, respektive „státní firma“?</span></p>
        </section>
        <section>
          <p class="chunk" data-nb-ref-number="203" data-nb-words="24" data-nb-chars="152"><span class="idea" data-nb-ref-number="203" id="idea203" data-nb-words="24" data-nb-chars="152">Při pohledu z&nbsp;okénka rozpoznávám jen vrstvu nízké oblačnosti kilometry dole pod námi. Zdánlivě visíme v&nbsp;modrém světě, jako by&nbsp;dole ani nic neexistovalo.</span></p>
          <p class="chunk" data-nb-ref-number="204" data-nb-words="61" data-nb-chars="416"><span class="idea" data-nb-ref-number="204" id="idea204" data-nb-words="61" data-nb-chars="416">Letušky roznášejí jídlo, každý dostáváme plastový tácek plný krabiček a&nbsp;v&nbsp;celofánu zabalených kelímků. Prohlížím si&nbsp;ta&nbsp;brčka, vidličky a&nbsp;nožíky&nbsp;– zkoumám, jestli v&nbsp;kelímku je&nbsp;sýr nebo pomazánka. Celé to&nbsp;vypadá spíš jako atrapa, potrava pro sentimentální, umělecky zaměřené androidy, kteří nechtějí tankovat elektřinu ze&nbsp;zásuvky, ale vyrábějí si&nbsp;vlastní bioelektrické články. Hra: „Pojďte, budeme si&nbsp;hrát na&nbsp;člověka.“</span></p>
          <p class="chunk" data-nb-ref-number="205" data-nb-words="207" data-nb-chars="1329"><span class="idea" data-nb-ref-number="205" id="idea205" data-nb-words="207" data-nb-chars="1329">Jeden americký tlustý Žid, s&nbsp;výrazem „nadčlověka“, s&nbsp;prdelí jak kufr cadillacu, se&nbsp;dotčeně dožaduje „košer“ potravy, vyznačil si&nbsp;políčko na&nbsp;letence, že&nbsp;on&nbsp;– tak! Po&nbsp;chvíli omluv a&nbsp;hledání v&nbsp;lednicích dostává mamut v&nbsp;černých šlích požadovaný tácek s&nbsp;plastovými krabičkami, celkově identický se&nbsp;všemi tácky&nbsp;– které jsou se&nbsp;šustěním otvírány a&nbsp;požírány na&nbsp;sedadlech všude okolo… Málem jsem zapomněl, letadlo je&nbsp;takřka zaplněné a&nbsp;– jsou to&nbsp;kupodivu lidé! Vousatý „kuželka“ (zřejmě mají ti&nbsp;Američané nějakou genetickou, hormonální poruchu&nbsp;– malá hlava a&nbsp;prdel jak kotel na&nbsp;mazut), povýšený Habakuk s&nbsp;jarmulkou, nedívaje se&nbsp;nalevo ani napravo, počal zasouvat do&nbsp;plnovousu jednotlivé obsahy krabiček a&nbsp;vypadá to, jako by&nbsp;nějaký dětinský obr schovával do&nbsp;rousnaté, lišejníky zarostlé jeskyně svá oblíbená autíčka… Obrňák (v&nbsp;aluminiovém obalu schovaný nějaký sladký kobylinec&nbsp;– asi to&nbsp;je&nbsp;ten jejich semitský „humus“), nákladní vůz s&nbsp;návěsem (tavený sýr a&nbsp;hranatá brioška), safari teréňák (kousky žlutého melounu) a&nbsp;nakonec bagr (nějaká husí paštika&nbsp;– správně „hydinová nátierka“). Požární vůz s&nbsp;výsuvným žebříkem (káva s&nbsp;plastovou lžičkou) osladil sanitkou (cukr) a&nbsp;přiložil k&nbsp;vousům, vypadalo to&nbsp;nejdříve&nbsp;– že&nbsp;tu&nbsp;kávu pije těmi štětinami, ale nakonec správně zacouval do&nbsp;jeskyně a&nbsp;někde v&nbsp;jejích hlubinách mohli hasiči vylít svůj náklad.</span></p>
        </section>
        <section>
          <p class="chunk" data-nb-ref-number="206" data-nb-words="34" data-nb-chars="203"><span class="idea" data-nb-ref-number="206" id="idea206" data-nb-words="34" data-nb-chars="203">Málem jsem usnul, někde dole musí být Normandie a&nbsp;průliv La&nbsp;Manche. Alespoň nám to&nbsp;ukazuje barevný monitor na&nbsp;stěně pilotní kabiny. Mraky jsou těžké a&nbsp;neprůhledné. Asi za&nbsp;hodinu máme přistát na&nbsp;Heathrow.</span></p>
          <p class="chunk" data-nb-ref-number="207" data-nb-words="138" data-nb-chars="929"><span class="idea" data-nb-ref-number="207" id="idea207" data-nb-words="138" data-nb-chars="929">Na&nbsp;příručním stolku mám otevřený Reflex (pokračovatel kon­formního Mladého světa). Jedna celkem vtipná a&nbsp;inteligentní mladá dívka tam komentuje literární pokusy stejně mladých autorů… Před cca třemi lety mne oslovila (zná mne přes našeho společného známého, který již není mezi námi), zdali bych jí&nbsp;nenapsal odpovědi na&nbsp;otázky, které položila v&nbsp;letní anketě pár desítkám autorů. Souhlasil jsem a&nbsp;napsal do&nbsp;e-mailu odpovědi. Nevím proč, co&nbsp;mě&nbsp;to&nbsp;posedlo&nbsp;– snad ta&nbsp;nenaplněná naděje, s&nbsp;kterou jsem před lety listoval prvními čísly tohoto časopisu. Sestupná, špatně skrývaná tendence k&nbsp;pseudointelektuálnímu bulváru byla po&nbsp;pár letech natolik zjevná&nbsp;– že&nbsp;už&nbsp;to&nbsp;nešlo číst. Životní styl a&nbsp;multikulturní budoucnost světa. Stárnoucí smutné postavy, neustále postpubertálně bojovné vůči malicherným problémům. Vždy tepat do&nbsp;podružného, ale bedlivě mlčet o&nbsp;základní, strukturální chybě&nbsp;– mlčet o&nbsp;tom, že&nbsp;jsme okupovaná země, protektorát.</span></p>
          <p class="chunk" data-nb-ref-number="208" data-nb-words="75" data-nb-chars="457"><span class="idea" data-nb-ref-number="208" id="idea208" data-nb-words="75" data-nb-chars="457">Nevím, co&nbsp;mě&nbsp;to&nbsp;posedlo&nbsp;– vložil jsem do&nbsp;odpovědi jednu nenápadnou krátkou větu: Jsme takový evropský Tibet. Byl to&nbsp;ode mne chyták&nbsp;– a&nbsp;samozřejmě, jak jinak&nbsp;– zabral. Stejně jako věta Žádnej Havel!, vystřižená z&nbsp;dávného televizního dokumentu. Jsme evropský Tibet zmizelo, bylo potichu zcenzurováno v&nbsp;publikovaném článku, který vyšel bez mé&nbsp;autorizace. Dobrá, byla to&nbsp;zkouška a&nbsp;ta potvrdila mé&nbsp;předpoklady. Není nad to&nbsp;občas se&nbsp;přesvědčit&nbsp;– jak se&nbsp;věci mají.</span></p>
          <p class="chunk" data-nb-ref-number="209" data-nb-words="71" data-nb-chars="499"><span class="idea" data-nb-ref-number="209" id="idea209" data-nb-words="71" data-nb-chars="499">Nejzajímavější na&nbsp;tom všem je, že&nbsp;se&nbsp;bavím tou špatnou lží, tou eurokomunistickou strategií tvářit se&nbsp;jako „liberální“ list. Ale když by&nbsp;přišlo na&nbsp;lámání chleba&nbsp;– tak jsem na&nbsp;jejich straně. Základní hybná myšlenka zakladatelů těchto „euročasopisů“ je&nbsp;i&nbsp;mou myšlenkou. Strategická potřeba ovlivnit vnímání mladých generací, dosáhnout toho, aby národnostně a&nbsp;kulturně promíšená civilizace, propojená technologiemi&nbsp;– nesklouzla do&nbsp;řetězové reakce nacionálních a&nbsp;sociálních bouří… Jsem na&nbsp;jejich straně.</span></p>
          <p class="chunk" data-nb-ref-number="210" data-nb-words="21" data-nb-chars="187"><span class="idea" data-nb-ref-number="210" id="idea210" data-nb-words="21" data-nb-chars="187">„Druhá strana“ neexistuje. Fašizující republikáni rozdmýchávající nenávist, bezohlední amorfní byrokraté a&nbsp;simplexní, jednoduší prvoci (finanční spekulanti) nejsou pro tento svět řešením.</span></p>
          <p class="chunk" data-nb-ref-number="211" data-nb-words="19" data-nb-chars="117"><span class="idea" data-nb-ref-number="211" id="idea211" data-nb-words="19" data-nb-chars="117">Epocha je&nbsp;už&nbsp;dávno překonala, patří ke&nbsp;starým časům. Nová, zatím bezejmenná hrůza na&nbsp;lidstvo čeká v&nbsp;jeho budoucnosti.</span></p>
        </section>
        <section>
          <p class="chunk" data-nb-ref-number="212" data-nb-words="54" data-nb-chars="364"><span class="idea" data-nb-ref-number="212" id="idea212" data-nb-words="54" data-nb-chars="364">Vzpomínám na&nbsp;novináře pracující v&nbsp;kulturních rubrikách velkých deníků. Byla to&nbsp;řada v&nbsp;podstatě hodných nemotorů, kteří se, někým instruováni, zničehonic chtěli se&nbsp;mnou, o&nbsp;patnáct let starším, moc se&nbsp;chtěli kamarádit. To, že&nbsp;na&nbsp;mě&nbsp;donášeli, jsem bral jako samozřejmost, je&nbsp;potřeba hlídat jakoukoli veřejně činnou postavu. (Byť je&nbsp;její mediální potenciál sebemenší.)</span></p>
          <p class="chunk" data-nb-ref-number="213" data-nb-words="434" data-nb-chars="2688"><span class="idea" data-nb-ref-number="213" id="idea213" data-nb-words="434" data-nb-chars="2688">Nejdřív to&nbsp;byl takový nešťastník z&nbsp;Práva (pokoušel se&nbsp;neobratně kouřit krátké doutníky, byl tak mimo „mísu“, že&nbsp;nechápal polovinu vět, které jsem mu&nbsp;namluvil do&nbsp;diktafonu… Jeho posléze publikovaný přepis byl rozhovor s&nbsp;někým jiným o&nbsp;něčem jiném, nechal jsem to&nbsp;tak, nemělo cenu přepisovat ten slovní salát). Pak se&nbsp;dostavil Hrompac z&nbsp;Lidových novin (zasmušilý chlapec proslulý nekonečnými, lojovitě nudnými rozhovory s&nbsp;autory, velmi se&nbsp;bál své nadřízené&nbsp;– která vždy, když se&nbsp;objevila zmínka o&nbsp;Pižďuchově literárním nebo dramatickém díle, hned v&nbsp;žebříčku kvality trousila plný počet červených hvězdiček&nbsp;– jako správná stará pionýrka), další najedený valibuk z&nbsp;Hospodářských novin (milovník omáček, vyzvídal školáckým hlasem&nbsp;– co&nbsp;vím o&nbsp;jiných českých literátech, zbožňoval drby, sám měl kamaráda, který utekl před dluhy někdy okolo roku 2003 do&nbsp;francouzské cizinecké legie, prý byl lokalizován ve&nbsp;Francouzské Guyaně ve&nbsp;městě Rochambeau, někde ve&nbsp;světě někoho zavraždil a&nbsp;teď, s&nbsp;dýkou vytetovanou na&nbsp;paži, provozuje za&nbsp;odměnu na&nbsp;Václavském náměstí realitní kancelář), do&nbsp;toho ještě jeden tichý bohemista z&nbsp;Berlína, který mi&nbsp;po&nbsp;roce mlčení poslal velkou koláž z&nbsp;nějakých časopisů z&nbsp;padesátých let&nbsp;– a&nbsp;pak se&nbsp;náhle odmlčel, další tichá, brýlatá lesbická intelektuálka z&nbsp;Paříže (ta se&nbsp;odmlčela, když jsem jí&nbsp;poslal celou knihu, z&nbsp;níž znala pouze úryvek, a&nbsp;tento kousek textu vychválila a&nbsp;umístila do&nbsp;čela české antologie, v&nbsp;knize na&nbsp;ni&nbsp;čekaly dlouhé pasáže souloží mezi mužem a&nbsp;ženou, onanistické praktiky a&nbsp;dětský sex)… a&nbsp;nakonec další tichý, ale chválabohu aspoň lidsky přátelský polský bohemista z&nbsp;Krakova (ten zase dopadl tak, že&nbsp;se&nbsp;nechal psychicky pozřít nějakou dominantní výtvarnicí, která ho&nbsp;vášnivě miluje a&nbsp;škrábe ho&nbsp;po&nbsp;celém těle každou noc, psal mi&nbsp;kdysi e-mail&nbsp;– že&nbsp;byli na&nbsp;„SM latex show“ v&nbsp;Berlíně, ona šla oblečená jako „mistress“ a&nbsp;on byl na&nbsp;vodítku, moc se&nbsp;mu&nbsp;to&nbsp;prý líbilo… nevzpomínám si, co&nbsp;jsem mu&nbsp;odpověděl, možná jsem to&nbsp;nakonec nechal tak, potom mne zval v&nbsp;zimě nahoru do&nbsp;Polska, k&nbsp;hranicím s&nbsp;Běloruskem, tam prý budem týden pít vodku s&nbsp;jeho přáteli&nbsp;– ihned se&nbsp;mi&nbsp;zapjala moje paranoia, takhle stranou vždy probíhají verbovací pohovory, tento varovný pocit zesílil, když se&nbsp;mi&nbsp;ještě ozval zprávou, že&nbsp;je&nbsp;strašný líný dobytek a&nbsp;že teď vzal nějakou brigádu&nbsp;– že&nbsp;by&nbsp;mi&nbsp;zatelefonoval a&nbsp;já bych mu&nbsp;odpovídal na&nbsp;jeho dotazy čtené z&nbsp;nějakého formuláře… moje odpověď bylo elektronické ticho, tolik soudnosti ještě mám, abych se&nbsp;uviděl jako naivní nevědomá oběť nějaké nátlakové kampaně… kdyby na&nbsp;mě&nbsp;později vyrukoval kdosi s&nbsp;nějakým, v&nbsp;elektronickém studiu sestříhaným a&nbsp;přeskládaným zvukovým záznamem… v&nbsp;němž můj autentický hlas pronáší věty, které mě&nbsp;veřejně kompromitují).</span></p>
        </section>
        <section>
          <p class="chunk" data-nb-ref-number="214" data-nb-words="36" data-nb-chars="214"><span class="idea" data-nb-ref-number="214" id="idea214" data-nb-words="36" data-nb-chars="214">Něco někde zahučelo, změnila se&nbsp;tónina zvuků z&nbsp;motorů letadla. Pojednou cítím, že&nbsp;pomalu klesáme. Už&nbsp;to&nbsp;hlásí palubní rozhlas, máme se&nbsp;připoutat. Hladina mraků se&nbsp;blíží, slunce zašlo a&nbsp;pomalu se&nbsp;noříme do&nbsp;bílé tmy.</span></p>
          <p class="chunk" data-nb-ref-number="215" data-nb-words="36" data-nb-chars="254"><span class="idea" data-nb-ref-number="215" id="idea215" data-nb-words="36" data-nb-chars="254">Pojednou se&nbsp;otevřel zelený, široširý svět. Řídký deštík padal na&nbsp;krajinu městských aglomerací. Dokonce bylo možné podle řeky vinoucí se&nbsp;nejhustší „bakteriální“ strukturou města rozpoznat most Tower Bridge, řeku považovat za&nbsp;Temži a&nbsp;město nazvat Londýnem.</span></p>
          <p class="chunk" data-nb-ref-number="216" data-nb-words="34" data-nb-chars="226"><span class="idea" data-nb-ref-number="216" id="idea216" data-nb-words="34" data-nb-chars="226">Letoun pokračoval v&nbsp;lehkém náklonu širokým obloukem dál do&nbsp;vnitrozemí, městskou zástavbu vystřídaly zahrady a&nbsp;domky, tisíce a&nbsp;tisíce domků. Zelená luka a&nbsp;pastviny, železniční tratě a&nbsp;síť silnic ukazovaly život na&nbsp;této planetě.</span></p>
          <p class="chunk" data-nb-ref-number="217" data-nb-words="112" data-nb-chars="754"><span class="idea" data-nb-ref-number="217" id="idea217" data-nb-words="112" data-nb-chars="754">Pršelo stále hustěji, a&nbsp;když jsme v&nbsp;dlouhém zástupu letadel postupně klesali na&nbsp;přistávací plochu, vodní tříšť létala od&nbsp;pneumatik v&nbsp;oblacích. Na&nbsp;dalších startovacích drahách se&nbsp;řadily obří jumbojety tropických barev a&nbsp;exotických zemí… Na&nbsp;tomhle nedohledném letišti to&nbsp;vypadalo, že&nbsp;na&nbsp;zemi neexistuje nic jiného než betonové dráhy, tlusté prstencovité hadice pro přívod paliva a&nbsp;dlouhé teleskopické tunely pro distribuci cestujících. Mravenci oblečení do&nbsp;všech barev světa se&nbsp;hemží všude okolo. Pohyblivé chodníky mne nesou spolu s&nbsp;davy ostatních do&nbsp;dalších a&nbsp;dalších odletových hal. Na&nbsp;křižovatkách samohybných chodníků bedlivě hlídám číselné kódy mého letu do&nbsp;Lisabonu. S&nbsp;mojí výbavou angličtiny bych mohl akorát řvát o&nbsp;pomoc uprostřed zástupu cizinců.</span></p>
          <p class="chunk" data-nb-ref-number="218" data-nb-words="79" data-nb-chars="499"><span class="idea" data-nb-ref-number="218" id="idea218" data-nb-words="79" data-nb-chars="499">Lidstvo je&nbsp;na&nbsp;tomto gigantickém vzdušném nádraží opravdu vidět ve&nbsp;své jednoduché, mnohokrát zopakované podobě. Jako by&nbsp;obživly figuríny z&nbsp;výloh obchodních domů. Tmaví, žlutí a&nbsp;bílí. Hubení a&nbsp;břichatí, malí a&nbsp;velcí, okatí jak koně a&nbsp;jiní s&nbsp;očkama jak skunk, plešatí a&nbsp;jiní zas vlasatí jak mravenečník. Usmívají se&nbsp;něčemu a&nbsp;jiní zas mlčenlivě zasmušilí hlaholí ve&nbsp;skupinách,&nbsp;opatrní osamělci, rodinky s&nbsp;dětmi a&nbsp;babičkami, fotbaloví rozjívenci a&nbsp;neforemní drobní dělníci a&nbsp;jejich ženy ze&nbsp;severu Anglie…</span></p>
          <p class="chunk" data-nb-ref-number="219" data-nb-words="56" data-nb-chars="353"><span class="idea" data-nb-ref-number="219" id="idea219" data-nb-words="56" data-nb-chars="353">Kastovní společnost tu&nbsp;ještě straší stejně jako v&nbsp;Indii, lidé se&nbsp;páří mezi sebou v&nbsp;chudinských osadách a&nbsp;aristokratických sídlech. Na&nbsp;jedné straně z&nbsp;toho pak vylézají malé mlčenlivé děti s&nbsp;krátkýma nohama&nbsp;– které v&nbsp;dospělosti dají srdce za&nbsp;svůj fotbalový klub, na&nbsp;druhé zas bisexuální astenikové s&nbsp;šišatou hlavou, afektovaně kvičící na&nbsp;šlechtické party.</span></p>
          <p class="chunk" data-nb-ref-number="220" data-nb-words="37" data-nb-chars="247"><span class="idea" data-nb-ref-number="220" id="idea220" data-nb-words="37" data-nb-chars="247">Naštěstí už&nbsp;před desítkami let nastala „imploze“ koloniální velmoci, a&nbsp;tak teď každý trochu ambiciózní Ind nebo Pákistánec touží zakořenit v&nbsp;zemi bílých „sáhibů“. Tito lidé jsou motorem zdejší společnosti a&nbsp;ředí tu&nbsp;zkaženou krev bílých „polobohů“.</span></p>
          <p class="chunk" data-nb-ref-number="221" data-nb-words="24" data-nb-chars="166"><span class="idea" data-nb-ref-number="221" id="idea221" data-nb-words="24" data-nb-chars="166">Zde, na&nbsp;letišti Heathrow, pozoruji, že&nbsp;nejméně dvě třetiny letištních zaměstnanců mají turban. Paradoxně mě&nbsp;uklidňuje, když vidím ty&nbsp;vážné kníraté tváře snědých mužů.</span></p>
        </section>
        <section>
          <p class="chunk" data-nb-ref-number="222" data-nb-words="54" data-nb-chars="322"><span class="idea" data-nb-ref-number="222" id="idea222" data-nb-words="54" data-nb-chars="322">Do&nbsp;odletu mám ještě dvě hodiny k&nbsp;dobru. Našel jsem si&nbsp;místo v&nbsp;příslušné odletové hale a&nbsp;sedím přímo u&nbsp;skleněné stěny, stejné jako na&nbsp;ruzyňském letišti, zde ovšem letištní plocha mizí někam za&nbsp;obzor, další a&nbsp;další obří aerobusy a&nbsp;boeingy se&nbsp;řadí na&nbsp;vzletových drahách. Air India, Japan, Brazil, Columbia, Canada, Australia…</span></p>
          <p class="chunk" data-nb-ref-number="223" data-nb-words="51" data-nb-chars="350"><span class="idea" data-nb-ref-number="223" id="idea223" data-nb-words="51" data-nb-chars="350">Dívám se, jak v&nbsp;hustém dešti, v&nbsp;dlouhém řetězu&nbsp;– sestupují letadla z&nbsp;temně šedého stropu mračen. V&nbsp;kilometrových rozestupech jdou na&nbsp;přistání a&nbsp;hned uvolňují dráhu pro ostatní. Nekonečný pohyb stovek tun oceli a&nbsp;hliníku. Lidstvo na&nbsp;pohyblivých chodnících, veliké obrazovky displejů, hlasy z&nbsp;reproduktorů, zvuky, světla, hmotnostní přesuny… gravitace.</span></p>
        </section>
        <section>
          <p class="chunk" data-nb-ref-number="224" data-nb-words="41" data-nb-chars="243"><span class="idea" data-nb-ref-number="224" id="idea224" data-nb-words="41" data-nb-chars="243">Nohu přes nohu, popíjím z&nbsp;lahve minerální vodu, dokonce jsem zvládnul si&nbsp;za&nbsp;euro koupit v&nbsp;automatu kafe. Lehce pohmožděné tatranky mám v&nbsp;příruční tašce, přikusuju tedy drolící se&nbsp;národní příchuť&nbsp;– držím se&nbsp;té&nbsp;oplatky pevně, sám v&nbsp;moři cizinců.</span></p>
          <p class="chunk" data-nb-ref-number="225" data-nb-words="100" data-nb-chars="690"><span class="idea" data-nb-ref-number="225" id="idea225" data-nb-words="100" data-nb-chars="690">Vzpomínám, jak z&nbsp;výpovědí disidentů a&nbsp;ze zachovaných protokolů a&nbsp;střídmých svědectví řídících důstojníků vyplývalo&nbsp;– že&nbsp;místní politická policie, tzv. II. správa MV, dávala těm opozičníkům zakouřit, někteří dokonce dostávali „čočku“ (hlavně ti&nbsp;venkovští, z&nbsp;malých měst)… pak zde byla pražská skupina chartistů, úzké jádro&nbsp;– nad kterým držela ochrannou ruku zpravodajská služba, tzv. I. správa MV. Tato složka státní moci je&nbsp;chránila přes svoje lidi, kteří byli na&nbsp;vedoucích pozicích II. správy (většinou bývalí pracovníci rozvědky). Přes své agenturní pracovníky v&nbsp;zahraničí, pod „cizí vlajkou“, ty&nbsp;odbojáře úkolovala a&nbsp;zásobovala finanční pomocí a&nbsp;mediální podporou v&nbsp;zahraničních médiích.</span></p>
          <p class="chunk" data-nb-ref-number="226" data-nb-words="53" data-nb-chars="356"><span class="idea" data-nb-ref-number="226" id="idea226" data-nb-words="53" data-nb-chars="356">Ti&nbsp;z&nbsp;opozičníků, kteří byli příliš agilní a&nbsp;mediálně známí, tak známí, že&nbsp;by&nbsp;konkurovali pečlivě vytříděným, připravovaným osobám, které si&nbsp;kultivovala I. správa (opečovávala je&nbsp;ve&nbsp;velice přijatelných podmínkách&nbsp;– v&nbsp;mírném vězení a&nbsp;se štědrou finanční podporou na&nbsp;svobodě). Ti&nbsp;– kteří by&nbsp;mediálně konkurovali, byli vyštváni za&nbsp;hranice, přinuceni emigrovat.</span></p>
          <p class="chunk" data-nb-ref-number="227" data-nb-words="82" data-nb-chars="554"><span class="idea" data-nb-ref-number="227" id="idea227" data-nb-words="82" data-nb-chars="554">Tam si&nbsp;nejprve vykoupali čumák v&nbsp;samotě a&nbsp;zapomnění. A&nbsp;pak jim „bylo pomoženo“. Na&nbsp;rozdíl od&nbsp;skutečných odborníků, kteří poměrně rychle našli uplatnění v&nbsp;univerzitním prostředí. Tito utečenci velmi těžko nacházeli práci, takže nakonec skončili tam, kde se&nbsp;počítalo, že&nbsp;skončí&nbsp;– v&nbsp;emigrantských nakladatelstvích financovaných z&nbsp;černých fondů zpravodajské služby, v&nbsp;redakcích Svobodné Evropy a&nbsp;Hlasu Ameriky&nbsp;– prostě tam, kde je&nbsp;přátelsky přijal tým sovětských agentů. Je&nbsp;roztomilé, jak se&nbsp;dodnes navzájem podezřívají&nbsp;– bádají, kdo byl čí&nbsp;„spolupracovník“.</span></p>
        </section>
        <section>
          <p class="chunk" data-nb-ref-number="228" data-nb-words="28" data-nb-chars="168"><span class="idea" data-nb-ref-number="228" id="idea228" data-nb-words="28" data-nb-chars="168">V&nbsp;Anglii snad pořád prší, ještě mám hodinu do&nbsp;odletu. Sedím pár metrů od&nbsp;chodby, která bude posléze dlouhým chobotem připojena k&nbsp;letadlu, jež zde ještě není přistaveno.</span></p>
          <p class="chunk" data-nb-ref-number="229" data-nb-words="82" data-nb-chars="533"><span class="idea" data-nb-ref-number="229" id="idea229" data-nb-words="82" data-nb-chars="533">Před pár týdny, po&nbsp;rozhovoru s&nbsp;Emanuelem, jsem pocítil příval kompetence. Snad tohle je&nbsp;můj pozdní úkol&nbsp;– pokusit se&nbsp;popsat naprosto slepou, citovou povahu skutečnosti. Postihnout lidi, které jsem znal&nbsp;– jako vzorek lidstva. Pokusit se&nbsp;pojmenovat hlavní pohyby společnosti, které proběhly za&nbsp;mé&nbsp;generace, a&nbsp;jejichž příčiny logicky koření v&nbsp;událostech, které se&nbsp;staly za&nbsp;generací předešlých. Kam ještě vidím? Do&nbsp;osudů svých prapředků, dál je&nbsp;mlha a&nbsp;pár strohých zápisů v&nbsp;obecních kronikách, v&nbsp;zaprášených matrikách na&nbsp;farních úřadech.</span></p>
          <p class="chunk" data-nb-ref-number="230" data-nb-words="36" data-nb-chars="218"><span class="idea" data-nb-ref-number="230" id="idea230" data-nb-words="36" data-nb-chars="218">Ne&nbsp;z&nbsp;pozice „spisovatele“. Celé mládí na&nbsp;mne bylo nahlíženo jako na&nbsp;kripla. A&nbsp;tak tato mně mnohem bližší perspektiva mi&nbsp;snad umožní poznat některé převodové mechanismy příčin a&nbsp;následků. Snad najdu&nbsp;– co&nbsp;vlastně hledám?</span></p>
          <p class="chunk" data-nb-ref-number="231" data-nb-words="136" data-nb-chars="838"><span class="idea" data-nb-ref-number="231" id="idea231" data-nb-words="136" data-nb-chars="838">Jako starý šašek lezu do&nbsp;tmavého chřtánu, do&nbsp;zóny smrti, kde může zářit a&nbsp;vítězně řvát jen nejsilnější vrah své generace, predátor… král. Zóna králů, černá dutina uprostřed pyramidy moci&nbsp;– je&nbsp;temná a&nbsp;prázdná. Je&nbsp;to&nbsp;řídící kabina velkostroje systému, který už&nbsp;desítky tisíc let jede na&nbsp;automatiku, zarezlé páky a&nbsp;spínače potažené pavučinami jsou nepoužitelné. Krvavá příšera, která se&nbsp;prodrala, prokousala, když zničila všechny své protivníky&nbsp;– tehdy se&nbsp;„král“ může vztyčit, nasadit si&nbsp;zlatou korunu a&nbsp;čekat tak dlouho, než se&nbsp;někdo pokusí ho&nbsp;srazit z&nbsp;pozice vůdce stáda. Jednoho dne se&nbsp;zlato pokryje temnou zpěněnou krví, výkaly a&nbsp;kusy roztrhaných vnitřností. Jedno&nbsp;– jestli to&nbsp;je&nbsp;tělesná tekutina starého, nebo nového vůdce. Důležité je&nbsp;to&nbsp;temné místo na&nbsp;vrcholu pyramidy, zlatá koruna se&nbsp;vejde na&nbsp;jakoukoli hlavu, která se&nbsp;k&nbsp;ní vydrápe.</span></p>
          <p class="chunk" data-nb-ref-number="232" data-nb-words="44" data-nb-chars="288"><span class="idea" data-nb-ref-number="232" id="idea232" data-nb-words="44" data-nb-chars="288">Ano, kripl. Paranoia od&nbsp;dětských let mne vybavila radarovým mozkem a&nbsp;smrtící dětinskou úporností, kojeneckou neodklonitelností. Psychotický plamen mi&nbsp;v&nbsp;mládí vypálil nitro, a&nbsp;tak nemám schopnost plně žít, je&nbsp;to&nbsp;silnější než já. Smrt, moje milenka, můj kamarád&nbsp;– dali mi&nbsp;schopnost „snění“.</span></p>
        </section>
        <section>
          <p class="chunk" data-nb-ref-number="233" data-nb-words="161" data-nb-chars="987"><span class="idea" data-nb-ref-number="233" id="idea233" data-nb-words="161" data-nb-chars="987">Napsal jsem před pár týdny e-mail na&nbsp;dohodnutou adresu. Do&nbsp;indiferentního textu jsem uvedl slovo Jih. SMS přišla v&nbsp;dohodnutém čase. Nezáleželo vůbec na&nbsp;tom, co&nbsp;tam bylo napsáno. Samotný fakt, že&nbsp;textová zpráva přišla v&nbsp;uvedeném termínu, znamenal, že&nbsp;jsem přičetl tři dny ke&nbsp;kalendářnímu datu, kdy zpráva přišla&nbsp;– a&nbsp;v&nbsp;ten den jsem se&nbsp;dostavil (v&nbsp;předem dohodnutém čase) do&nbsp;jednoho pražského antik­variátu. U&nbsp;police s&nbsp;českou poezií, kde většinou nikdo nic nehledá, stál mladík neznámé tváře, držel v&nbsp;ruce tenkou sbírku věčně mladého Wolkera. Když jsem přistoupil ke&nbsp;stejnému regálu, mlčky vložil knihu zpět, odkud ji&nbsp;zřejmě vzal, a&nbsp;pomalu odešel z&nbsp;obchodu. Wolkera jsem opatrně otevřel a&nbsp;okamžitě uviděl tenký lístek papíru. Z&nbsp;ledvinky u&nbsp;pasu jsem vyndal plastové pouzdro, v&nbsp;němž nosím peníze, vytáhl stokorunu a&nbsp;list z&nbsp;knihy jsem pomalu spolu s&nbsp;pouzdrem zastrčil zpět. Toho Wolkera jsem si&nbsp;rád koupil, bylo to&nbsp;posmrtné vydání ze&nbsp;čtyřicátých let. Modrá kniha s&nbsp;bílým vlisovaným monogramem.</span></p>
          <p class="chunk" data-nb-ref-number="234" data-nb-words="36" data-nb-chars="204"><span class="idea" data-nb-ref-number="234" id="idea234" data-nb-words="36" data-nb-chars="204">Doma jsem se&nbsp;naučil všechna spojovací data a&nbsp;termín schůzky a&nbsp;termíny náhradní. Bylo zde i&nbsp;heslo, které je&nbsp;vyhrazeno pro případ nouze. V&nbsp;uvedených časech jsem měl chodit na&nbsp;jedno místo a&nbsp;čekat na&nbsp;kontakt.</span></p>
          <p class="chunk" data-nb-ref-number="235" data-nb-words="8" data-nb-chars="52"><span class="idea" data-nb-ref-number="235" id="idea235" data-nb-words="8" data-nb-chars="52">Nakonec jsem papír rituálně snědl. Byl mírně sladký.</span></p>
        </section>
        <section>
          <p class="chunk" data-nb-ref-number="236" data-nb-words="27" data-nb-chars="161"><span class="idea" data-nb-ref-number="236" id="idea236" data-nb-words="27" data-nb-chars="161">V&nbsp;řadě sedadel, v&nbsp;čekárně odletové haly, sedí nějaký lehký debil. Má&nbsp;spuštěný notebook a&nbsp;na uších sluchátka. Potichu se&nbsp;chichotá něčemu, co&nbsp;mu&nbsp;běží na&nbsp;obrazovce.</span></p>
          <p class="chunk" data-nb-ref-number="237" data-nb-words="116" data-nb-chars="735"><span class="idea" data-nb-ref-number="237" id="idea237" data-nb-words="116" data-nb-chars="735">Jdu se&nbsp;trochu protáhnout, jsem přesezený z&nbsp;letadla a&nbsp;další let mě&nbsp;ještě čeká. Hledím ven na&nbsp;zatažené nebe a&nbsp;na banánově žlutý trup velikého jumbojetu, hledám název státu&nbsp;– samozřejmě, blaženě hláskuju „Jamaica“. Chvíli okouním u&nbsp;pojízdných schodů, které zvou k&nbsp;návštěvě letištního shop centra, nabízejí též herní automaty a&nbsp;všechno to&nbsp;– co&nbsp;normální člověk nepotřebuje. Jako by&nbsp;se&nbsp;počítalo s&nbsp;tím, že&nbsp;zde budou cestovat zástupy kreténů, kteří s&nbsp;poslintanou hubou šťastně koupí tropické bermudy a&nbsp;(s&nbsp;nasazenou námořnickou čapkou, v&nbsp;ruce těžký a&nbsp;příslušně drahý námořní dalekohled) spěchají hned kachními kroky k&nbsp;herně, kde vsadí veškeré své kapesné do&nbsp;blikajícího stroje na&nbsp;peníze. Je&nbsp;to&nbsp;zařízení pro důvěřivé lidi, kteří fetují „napětí“.</span></p>
          <p class="chunk" data-nb-ref-number="238" data-nb-words="117" data-nb-chars="734"><span class="idea" data-nb-ref-number="238" id="idea238" data-nb-words="117" data-nb-chars="734">Vracím se&nbsp;ke&nbsp;svému vysezenému místu. Brýlatý piskoř v&nbsp;řadě za&nbsp;mnou pořád vydává přidušené mňoukání a&nbsp;výskot. „Wow!“ Je&nbsp;to&nbsp;deprivovaný pytel hoven. Mladý muž s&nbsp;inteligentním výrazem ve&nbsp;tváři, ovšem hlava je&nbsp;nasazena na&nbsp;úzkých ramínkách, která se&nbsp;rozšiřují v&nbsp;zavalitý trup, a&nbsp;kulminuje to&nbsp;všechno v&nbsp;bocích, které má&nbsp;jak ženská po&nbsp;osmi dětech. Je&nbsp;plně zaujat „džouky“ na&nbsp;YouTube. Tyhle typy znám taky z&nbsp;Prahy. Jsou všude, tenkými špinavými prstíky rejdí po&nbsp;klávesnicích počítačů, lehce zapáchající, nemytí milovníci PC&nbsp;her a&nbsp;fantasy filmů. Velcí mouční červi, přerostlé děti v&nbsp;internetových hernách. Tyčící se&nbsp;valibuci, kolou a&nbsp;„hambáči“ k&nbsp;prasknutí naplněná těla. Tihle šťastní mutanti jsou tak křehcí, že&nbsp;za&nbsp;„dobrou hlášku“ dají život.</span></p>
        </section>
        <section>
          <p class="chunk" data-nb-ref-number="239" data-nb-words="19" data-nb-chars="104"><span class="idea" data-nb-ref-number="239" id="idea239" data-nb-words="19" data-nb-chars="104">Věnuji se&nbsp;svým zálibám, hýčkám si&nbsp;svou paranoiu. I&nbsp;já jsem součást tohoto světa. I&nbsp;já potřebuji&nbsp;– slast.</span></p>
          <p class="chunk" data-nb-ref-number="240" data-nb-words="109" data-nb-chars="797"><span class="idea" data-nb-ref-number="240" id="idea240" data-nb-words="109" data-nb-chars="797">Mé&nbsp;oči bloudí po&nbsp;betonových plochách za&nbsp;skleněnou stěnou, déšť stéká po&nbsp;trupech letadel, kapky dělají kruhy na&nbsp;rozsáhlých kalužích. Myslím na&nbsp;obrovský datový tok informací, který vzrůstá každým rokem. Už&nbsp;v&nbsp;sedmdesátých letech začalo být některým kompetentním mozkům jasné, k&nbsp;čemu to&nbsp;všechno směřuje. Brzeziński, Kissinger, Andropov to&nbsp;uviděli jako jedni z&nbsp;prvních, stáli na&nbsp;rozhraní výkonné moci, dávali podklady vůdcům supervelmocí&nbsp;– k&nbsp;nim se&nbsp;sbíhala veškerá zpravodajská produkce. Vnímali obrovskou setrvačnost minulosti, uvědomovali si&nbsp;spoustu proměnných&nbsp;– které ovšem hrozí válkou nebo společenským rozvratem. Všechny demografické, národohospodářské a&nbsp;společenské výzkumy, tvrdá data sociologů a&nbsp;ekonomů, politická hlediska a&nbsp;zájmy vojenskoprůmyslových komplexů na&nbsp;obou stranách železné opony.</span></p>
          <p class="chunk" data-nb-ref-number="241" data-nb-words="80" data-nb-chars="550"><span class="idea" data-nb-ref-number="241" id="idea241" data-nb-words="80" data-nb-chars="550">Vůbec už&nbsp;nezáleželo na&nbsp;nějakém osobním nebo národním patrio­tickém stanovisku. Jejich intelekt jim nedával právo ustrnout na&nbsp;nízkém stupni myšlení. Spousta vojáků a&nbsp;finančních spekulantů, podnikatelů atd. má&nbsp;stejný problém (evolučně podmíněnými mechanismy způsobený)&nbsp;– jako milenci a&nbsp;matky právě narozených dětí. Naprostá hlubinná emocionální síla živočišného druhu ovládne jejich mysl a&nbsp;oni pak konají vše&nbsp;– co&nbsp;je&nbsp;potřeba pro zachování rodu. Tam nahoře ale ti&nbsp;kompetentní, s&nbsp;rukou na&nbsp;spoušti atomových zbraní, ti&nbsp;nemají právo být „normálními“ lidmi.</span></p>
          <p class="chunk" data-nb-ref-number="242" data-nb-words="104" data-nb-chars="720"><span class="idea" data-nb-ref-number="242" id="idea242" data-nb-words="104" data-nb-chars="720">Nejhorší riziko dneška představují mocenská uskupení ovládající politiku jednotlivých států, spojená s&nbsp;armádou a&nbsp;průmyslem. Tyto kruhy mají tendenci setrvávat ve&nbsp;stereotypech myšlení, v&nbsp;obrazu světa&nbsp;– který je&nbsp;rozdělen do&nbsp;navzájem nepřátelských zón. Protože oni vědí, že&nbsp;veškerá jejich moc je&nbsp;závislá na&nbsp;tom soupeření, které není nikdy tak velké, aby zničilo protivníka. Protože&nbsp;– oni potřebují „nepřítele“ alespoň jako iluzi… ostatní špinavou práci provedou sami, respektive&nbsp;– někoho si&nbsp;na&nbsp;to&nbsp;najmou. Dokážu si&nbsp;dobře představit, že&nbsp;uvnitř letadel, která narazila do&nbsp;newyorských věží, byla už&nbsp;dříve mrtvá nebo omámená těla pyrotechniků, kteří předtím půl roku rozmísťovali nálože v&nbsp;technologických prostorách mrakodrapů.</span></p>
          <p class="chunk" data-nb-ref-number="243" data-nb-words="71" data-nb-chars="558"><span class="idea" data-nb-ref-number="243" id="idea243" data-nb-words="71" data-nb-chars="558">Tato silová uskupení mají tendenci ignorovat zpravodajské poznatky, odborné analýzy a&nbsp;skutečná svědectví a&nbsp;pozorování. Potřebují prostě nepřítele ke&nbsp;své vlastní existenci, a&nbsp;tak dezinterpretují data ze&nbsp;špionážních družic, několikanásobně přeceňují jadernou sílu protivníka. Vytvářejí ze&nbsp;tří výcvikových táborů, skrytých v&nbsp;jednom pákistánském údolí (lokality, kde kdysi cvičily skupiny bojovníků pro&nbsp;– miliardou dolarů finančně podpořené&nbsp;– diverzní tažení proti Sovětům v&nbsp;Afganistanu)… mediální kampaní vytvářejí obraz celosvětové imaginární armády nepřítele.</span></p>
        </section>
        <section>
          <p class="chunk" data-nb-ref-number="244" data-nb-words="15" data-nb-chars="99"><span class="idea" data-nb-ref-number="244" id="idea244" data-nb-words="15" data-nb-chars="99">Halas fotbalových fandů, oblečených do&nbsp;vlajek v&nbsp;klubových barvách, mne na&nbsp;chvíli vytrhl z&nbsp;myšlenek.</span></p>
          <p class="chunk" data-nb-ref-number="245" data-nb-words="51" data-nb-chars="358"><span class="idea" data-nb-ref-number="245" id="idea245" data-nb-words="51" data-nb-chars="358">Nedávno jsem četl na&nbsp;internetu vzpomínky poradců dlouholetého premiéra z&nbsp;dávno odešlých časů. Tito Štrougalovi rádci a&nbsp;spolupracovníci potvrzují mé&nbsp;poznatky… Charta lidských práv, úmluva podepsaná v&nbsp;roce 1977 v&nbsp;Helsinkách (trvalo více jak dva roky, než úsilím evropského levicového tábora byla donucena konzervativní část politiků přiložit k&nbsp;ní svůj podpis).</span></p>
          <p class="chunk" data-nb-ref-number="246" data-nb-words="106" data-nb-chars="802"><span class="idea" data-nb-ref-number="246" id="idea246" data-nb-words="106" data-nb-chars="802">Tato mezinárodní smlouva se&nbsp;stala základem dezinformační kampaně u&nbsp;nás, za&nbsp;železnou oponou. Záminkou byla zdánlivě nesmyslně vyprovokovaná akce proti jedné rockové skupině. Jako reakce na&nbsp;příkoří způsobené hudebníkům se&nbsp;ustavila skupina intelektuálů, kteří nastoupili v&nbsp;padesátých letech na&nbsp;vysoké školy jako kádrová posila „pracující inteligence“. Tito lidé, umělci, novináři a&nbsp;teoretikové, většinou po&nbsp;osmašedesátém vyhození z&nbsp;nomenklaturních pozic, se&nbsp;stali základnou pro nabalování dalších okruhů lidí z&nbsp;řad katolické církve, Junáka a&nbsp;jiných pronásledovaných skupin obyvatelstva. „Kované jádro“ tohoto uskupení řídilo veškerou činnost, psalo mediální prohlášení a&nbsp;disponovalo zahraniční finanční pomocí. Tito lidé jsou letitou agenturou Rusů. Jejich aktivita je&nbsp;dohledatelná hluboko před rokem ’68.</span></p>
          <p class="chunk" data-nb-ref-number="247" data-nb-words="65" data-nb-chars="467"><span class="idea" data-nb-ref-number="247" id="idea247" data-nb-words="65" data-nb-chars="467">Tito lidé jsou „podstaveni“ světovému veřejnému mínění jako utlačovaní vězni svědomí. Rozpoutává se&nbsp;dvojí kampaň, jedna domácí a&nbsp;druhá určená pro zahraničí. Domácí politikové jsou skrze své poradce, kteří jim koncipují veřejné projevy, pod nenápadným dohledem Rusů&nbsp;– donuceni vytvářet ve&nbsp;svých prohlášeních a&nbsp;veřejných vystoupeních doslova negativní reklamu zmíněných „disidentů“, protože jinak by&nbsp;se&nbsp;o&nbsp;nich domácí a&nbsp;hlavně zahraniční veřejnost neměla šanci dozvědět.</span></p>
          <p class="chunk" data-nb-ref-number="248" data-nb-words="48" data-nb-chars="392"><span class="idea" data-nb-ref-number="248" id="idea248" data-nb-words="48" data-nb-chars="392">Léta trvající a&nbsp;donekonečna opakované nenávistné kampaně z&nbsp;úst komunistických představitelů vytvářejí veliký mediální potenciál této malé diskusní skupince introvertů. Reklama jejich „literárních děl“ je&nbsp;směřována osvědčenými kanály za&nbsp;hranice a&nbsp;vydávána ve&nbsp;vlivových, pro tuto činnost založených nakladatelstvích. Všechna tato nakladatelství jsou řízená starými, mnohokrát osvědčenými kádry.</span></p>
          <p class="chunk" data-nb-ref-number="249" data-nb-words="57" data-nb-chars="426"><span class="idea" data-nb-ref-number="249" id="idea249" data-nb-words="57" data-nb-chars="426">Vysílače, původně určené pro černou propagandu proti „rudému nebezpečí“, jsou v&nbsp;padesátých a&nbsp;hlavně sedmdesátých letech infiltrovány vlnami emigrantů, v&nbsp;jejichž řadách je&nbsp;veliká část tajných spolupracovníků Sovětů. Pomocí zpravodajských kombinací jsou tito vybraní lidé (pro své velmi loajální „proamerické“ postoje a&nbsp;vynikající pracovní výsledky) přesouváni stále výš a&nbsp;výše na&nbsp;rozhodující místa v&nbsp;centrále „Svobodné Evropy“.</span></p>
          <p class="chunk" data-nb-ref-number="250" data-nb-words="54" data-nb-chars="377"><span class="idea" data-nb-ref-number="250" id="idea250" data-nb-words="54" data-nb-chars="377">Veřejnost ve&nbsp;svobodném světě je&nbsp;neustále upozorňována na&nbsp;existenci těchto „trpících“. Pomocí podpisových kampaní, pochodů a&nbsp;mítinků jsou vlády západních zemí (kterým je&nbsp;čerta do&nbsp;toho, zdali někde za&nbsp;hranicemi železné opony někdo drží ve&nbsp;vězení hladovku anebo nemůže studovat vysokou školu) nakonec donuceny k&nbsp;podpoře jim naprosto lhostejných disidentů v&nbsp;nějaké východní Evropě.</span></p>
          <p class="chunk" data-nb-ref-number="251" data-nb-words="69" data-nb-chars="381"><span class="idea" data-nb-ref-number="251" id="idea251" data-nb-words="69" data-nb-chars="381">Když už&nbsp;ovšem věnovali energii a&nbsp;peníze od&nbsp;svých sponzorů do&nbsp;té&nbsp;mediální hry na&nbsp;podporu nějakých nespokojenců v&nbsp;cizí zemi&nbsp;– rozhodnou se&nbsp;„konzumovat“ politické body z&nbsp;těchto akcí, a&nbsp;tak se&nbsp;nakonec navzájem předhánějí, kdo a&nbsp;kolik dal na&nbsp;ty&nbsp;„trpící“, roztáčejí mediální kolotoč a&nbsp;někde v&nbsp;Moskvě a&nbsp;v&nbsp;pár kancelářích v&nbsp;Praze se&nbsp;museli smát&nbsp;– až&nbsp;jim slzy stříkaly z&nbsp;očí. Povedlo se&nbsp;to!</span></p>
        </section>
        <section>
          <p class="chunk" data-nb-ref-number="252" data-nb-words="68" data-nb-chars="437"><span class="idea" data-nb-ref-number="252" id="idea252" data-nb-words="68" data-nb-chars="437">Ještě třicet minut zbývá do&nbsp;odletu. A&nbsp;už to&nbsp;vidím, k&nbsp;jednomu středně velkému letadlu šedavých nenápadných barev se&nbsp;pomalu natahuje chobot pro nástup cestujících. Řidič dole pod konstrukcí opatrně a&nbsp;pomalu manipuluje s&nbsp;černou gumovou harmonikou, teď se&nbsp;rám konečně přitiskl k&nbsp;trupu letadla. Současně sleduji, jak od&nbsp;letadla odjíždí vláček s&nbsp;vozíky, bagáž už&nbsp;tedy naložili. Palivové hadice jsou odpojeny od&nbsp;uzávěrů na&nbsp;spodní straně křídel.</span></p>
          <p class="chunk" data-nb-ref-number="253" data-nb-words="29" data-nb-chars="196"><span class="idea" data-nb-ref-number="253" id="idea253" data-nb-words="29" data-nb-chars="196">Přehazuji nohu a&nbsp;blahořečím výkonné klimatizaci, která odnáší pryč zakyslý pach toho pomateného mladíka, kterému se&nbsp;blikající displej notebooku odráží v&nbsp;brýlích. Mamlas je&nbsp;teď zticha, je&nbsp;to&nbsp;dobré.</span></p>
        </section>
        <section>
          <p class="chunk" data-nb-ref-number="254" data-nb-words="89" data-nb-chars="541"><span class="idea" data-nb-ref-number="254" id="idea254" data-nb-words="89" data-nb-chars="541">Nedávno jsem zhlédl ze&nbsp;záznamu diskusní pořad o&nbsp;změnách ve&nbsp;střední Evropě před více jak dvaceti lety. Slzel jsem smíchy, kdy Lech Wałęsa jako charismatický prostý dělník, který stál v&nbsp;čele gdaňských odborů, vlezl do&nbsp;chomoutu prezidentského úřadu, přichází potom ráno do&nbsp;práce a&nbsp;pro televizní kamery dělá&nbsp;– že&nbsp;„prezidentsky pracuje“. Povolí si&nbsp;zlatou kravatu, rozepne sako, popadne oběma rukama myš od&nbsp;PC&nbsp;a&nbsp;zírá na&nbsp;obrazovku&nbsp;– „co to&nbsp;asi udělá“. Občas zašilhá očkama zpod obočí, jestli už&nbsp;to&nbsp;stačí, jestli už&nbsp;konečně může vypnout tu&nbsp;„fasádu“.</span></p>
          <p class="chunk" data-nb-ref-number="255" data-nb-words="56" data-nb-chars="354"><span class="idea" data-nb-ref-number="255" id="idea255" data-nb-words="56" data-nb-chars="354">Ve&nbsp;stejném pořadu byl použit filmový záznam z&nbsp;července 1989. Bylo to&nbsp;setkání disidentů z&nbsp;Polska a&nbsp;Československa, na&nbsp;společných hranicích. Smích a&nbsp;veselost, podivný drobný mladík vše bedlivě fotografuje, ale nikomu to&nbsp;nevadí. Další lidé obsluhují VHS kameru. Václav Havel se&nbsp;směje a&nbsp;stěžuje si, že&nbsp;ho&nbsp;lidé zastavují na&nbsp;ulici a&nbsp;oslovují „pane prezidente“.</span></p>
          <p class="chunk" data-nb-ref-number="256" data-nb-words="39" data-nb-chars="264"><span class="idea" data-nb-ref-number="256" id="idea256" data-nb-words="39" data-nb-chars="264">V&nbsp;té době ho&nbsp;takřka nikdo neznal. Jenom jméno, které bez ustání opakovaly „štvavé vysílačky“. Nesmírná, omezená ješitnost u&nbsp;obou přestavitelů „opozice“ bude zcela evidentní „branou“, kudy k&nbsp;nim kdysi dávno „něco“ přišlo. Získali „přítele, který je&nbsp;nikdy neopustí“.</span></p>
        </section>
        <section>
          <p class="chunk" data-nb-ref-number="257" data-nb-words="98" data-nb-chars="708"><span class="idea" data-nb-ref-number="257" id="idea257" data-nb-words="98" data-nb-chars="708">Usmívám se&nbsp;při vzpomínce na&nbsp;cyklostylovaný text, přípis náčelníka oddělení, který směřoval k&nbsp;náčelníkovi odboru, jenž měl na&nbsp;starosti vyhodnocování odposlechů. Píše se&nbsp;tam, že&nbsp;pracovnice přepisující text z&nbsp;magnetofonových pásků, jež obsahují zvukový záznam z&nbsp;prostorových odposlechů (byty, ložnice, kanceláře atd.)&nbsp;– tyto často mladé příslušnice StB jsou při své práci vystaveny velkému psychickému zatížení (intimní zvuky, manželské hádky, zoufalé nářky a&nbsp;sexuální úchylky, samotářské samomluvy, opilecké agrese, pláč dětí, koupelna a&nbsp;WC). Dlouhodobá zátěž je&nbsp;pro tyto mladé ženy neúnosná, a&nbsp;tak žádají o&nbsp;přeložení k&nbsp;telefonickým odposlechům, kde je&nbsp;„toxicita“ emocionálního virulentního spamu mnohem nižší.</span></p>
        </section>
        <section>
          <p class="chunk" data-nb-ref-number="258" data-nb-words="48" data-nb-chars="306"><span class="idea" data-nb-ref-number="258" id="idea258" data-nb-words="48" data-nb-chars="306">Myslím na&nbsp;tu&nbsp;sílu, která se&nbsp;koncentrovala ve&nbsp;stejné době jako průmyslový kapitál. Dříve to&nbsp;byly selské bouře, pak se&nbsp;to&nbsp;jmenovalo komunismus, teď už&nbsp;se&nbsp;to&nbsp;nemusí jmenovat nijak. Je&nbsp;to&nbsp;všude, jako je&nbsp;všude technologický skokový vývoj, marně léta brzděný a&nbsp;tlumený zainteresovanými kruhy tradičního průmyslu.</span></p>
          <p class="chunk" data-nb-ref-number="259" data-nb-words="55" data-nb-chars="375"><span class="idea" data-nb-ref-number="259" id="idea259" data-nb-words="55" data-nb-chars="375">„Zadržování“ komunismu, appeasement v&nbsp;USA skončil morální a&nbsp;ekonomickou implozí giganticky narostlého systému. Tento moloch vyrostl na&nbsp;dvou světových válkách, které ho&nbsp;nepoškodily na&nbsp;jeho území, ale naopak&nbsp;– vytvořily obrovská odbytiště veškeré průmyslové produkce, a&nbsp;to nejen po&nbsp;dobu války, ale na&nbsp;desítky let po&nbsp;ní, protože Evropa a&nbsp;Japonsko byly zničené a&nbsp;rozbombardované.</span></p>
          <p class="chunk" data-nb-ref-number="260" data-nb-words="60" data-nb-chars="398"><span class="idea" data-nb-ref-number="260" id="idea260" data-nb-words="60" data-nb-chars="398">Když už&nbsp;bylo jasné, že&nbsp;se&nbsp;blíží krize systému, využili Rusové své vlastní potřeby restartovat průmysl a&nbsp;celou společnost a&nbsp;nabídli Reaganovi vítězství ve&nbsp;čtyřicet let trvající studené válce. Téhle nabídce ani bývalý hollywoodský herec, ani průmyslové kruhy, které měly před očima nezměrný hladový postsovětský trh&nbsp;– kde všechno západní bylo vyvažováno takřka zlatem&nbsp;– ne, této nabídce nešlo odolat.</span></p>
          <p class="chunk" data-nb-ref-number="261" data-nb-words="42" data-nb-chars="307"><span class="idea" data-nb-ref-number="261" id="idea261" data-nb-words="42" data-nb-chars="307">Nepomohly varovné telegramy britské „Železné lady“ Thatcherové, francouzského Mitterranda a&nbsp;německého Kohla&nbsp;– nabízeli ekonomickou, morální či&nbsp;jakoukoli pomoc, jenom aby nepustil Gor­bačov hladové hordy do&nbsp;Evropy. „Tak krásně se&nbsp;nám žilo v&nbsp;závětří železné opony!“ posteskl si&nbsp;jeden britský vrcholný politik.</span></p>
          <p class="chunk" data-nb-ref-number="262" data-nb-words="97" data-nb-chars="622"><span class="idea" data-nb-ref-number="262" id="idea262" data-nb-words="97" data-nb-chars="622">Tahle šachová hra Rusů skončila jediným výsledkem. Za&nbsp;„televizní“ porážkou je&nbsp;obrovské ekonomické a&nbsp;společenské vítězství. Jejich vysoce motivovaní lidé jsou všude ve&nbsp;světě. Kupují firmy, mediální koncerny a&nbsp;hokejové kluby. Už&nbsp;se&nbsp;nemusí železnými tanky, ale nezměrnými finančními fondy, které se&nbsp;potichu desítky let budovaly v&nbsp;Evropě a&nbsp;Spojených státech. Po&nbsp;několik generací těžce zkoušené Rusko vypustilo před dvaceti lety desítky tisíc lidí do&nbsp;světa a&nbsp;oni teď tento starý svět, spolu s&nbsp;Čínou, Indií, Brazílií, pomáhají držet na&nbsp;nohou. Všichni zainteresovaní o&nbsp;tom vědí, a&nbsp;proto o&nbsp;tom mlčí. Každý ovšem&nbsp;– z&nbsp;jiných důvodů.</span></p>
          <p class="chunk" data-nb-ref-number="263" data-nb-words="3" data-nb-chars="5"><span class="idea" data-nb-ref-number="263" id="idea263" data-nb-words="3" data-nb-chars="5">–&nbsp;–&nbsp;–</span></p>
          <p class="chunk" data-nb-ref-number="264" data-nb-words="26" data-nb-chars="173"><span class="idea" data-nb-ref-number="264" id="idea264" data-nb-words="26" data-nb-chars="173">Letíme modrým vzduchem, pod námi je&nbsp;modré moře. Bílé věže vzdálených mračen září v&nbsp;oslňujícím slunci. Temně modrá obloha dává na&nbsp;vědomí blízkou přítomnost hlubokého vesmíru.</span></p>
          <p class="chunk" data-nb-ref-number="265" data-nb-words="55" data-nb-chars="334"><span class="idea" data-nb-ref-number="265" id="idea265" data-nb-words="55" data-nb-chars="334">Jsme někde vysoko nad Biskajským zálivem a&nbsp;já budu konečně spát. Ještě slyším, jak jedna mladá tmavovlasá dívka, chudinka, pláče, ukazuje své kamarádce a&nbsp;přispěchavší letušce, že&nbsp;ji&nbsp;bolí uši, zřejmě je&nbsp;nějak divně nastaven tlak v&nbsp;kabině. Já&nbsp;zaplať bůh nic necítím. Ještě vidím, jak letuška přichází a&nbsp;nese dívce prášky a&nbsp;kalíšek vody.</span></p>
          <p class="chunk" data-nb-ref-number="266" data-nb-words="9" data-nb-chars="57"><span class="idea" data-nb-ref-number="266" id="idea266" data-nb-words="9" data-nb-chars="57">Motory stejnoměrně bručí. Usínám, jako bych padl do&nbsp;nebe.</span></p>
        </section>
        <section>
          <p class="chunk" data-nb-ref-number="267" data-nb-words="85" data-nb-chars="530"><span class="idea" data-nb-ref-number="267" id="idea267" data-nb-words="85" data-nb-chars="530">Když jsem otevřel oči (propadnul jsem se&nbsp;z&nbsp;těžkého, bezesného spánku), vidím hluboko dole&nbsp;– pevnou zem. Právě jsme vletěli do&nbsp;prostoru nad Pyrenejským poloostrovem. To&nbsp;pohoří pod námi, to&nbsp;budou zřejmě Kordillery. Modré moře kdesi daleko vzadu dává mé&nbsp;hlavě představu, jakou vzdálenost jsme urazili z&nbsp;Heathrow. Let má&nbsp;trvat skoro tři hodiny a&nbsp;podle času jsem spal dobrou hodinu a&nbsp;půl. Jsem spokojený, že&nbsp;má&nbsp;hovězí konstrukce umí takhle odpočívat, ve&nbsp;vzduchu, takřka dvanáct kilometrů nad zemí, v&nbsp;hučící hliníkové trubičce s&nbsp;okénky.</span></p>
          <p class="chunk" data-nb-ref-number="268" data-nb-words="131" data-nb-chars="828"><span class="idea" data-nb-ref-number="268" id="idea268" data-nb-words="131" data-nb-chars="828">Hnědě zemitá a&nbsp;vyprahlá je&nbsp;skalnatá krajina koncem léta. Jen podél žilního systému řek klikatících se&nbsp;v&nbsp;horských údolích, jen zde je&nbsp;možné zahlédnout úzké pásy zeleně. Jinak pouze sluncem rozpálené kameny a&nbsp;svahy s&nbsp;plavou, suchou trávou… Když překonáme vrcholky holých skal, v&nbsp;podhůří se&nbsp;rozprostře stříbřitě zelená, pravidelná síť olivových sadů. Suchý vzduch je&nbsp;průzračný a&nbsp;z&nbsp;výšky lze zahlédnout každou podrobnost. Osamělé červené auto jede v&nbsp;serpentinách silnic, pomalu stoupá kdovíkam. Usedlosti jsou rozházené po&nbsp;krajině daleko od&nbsp;sebe. Teď, hluboko pod námi, kříží naši cestu vrtulník… když se&nbsp;dostane do&nbsp;přesného úhlu mezi mým okem a&nbsp;slunečním kotoučem, jeho skleněná kabina na&nbsp;vteřinu vzplane bílým jasem, záblesk mě&nbsp;na&nbsp;chvíli oslní. Jak se&nbsp;letadlo blíží k&nbsp;rovníku, je&nbsp;přímo na&nbsp;kůži znát ta&nbsp;tíha paprsků silného slunce.</span></p>
          <p class="chunk" data-nb-ref-number="269" data-nb-words="51" data-nb-chars="313"><span class="idea" data-nb-ref-number="269" id="idea269" data-nb-words="51" data-nb-chars="313">V&nbsp;dálce nad Atlantikem pomalu putují v&nbsp;naší letové hladině bílá a&nbsp;nazlátlá oblaka. Koráby a&nbsp;věže, paláce a&nbsp;města&nbsp;– nějaká lehká, ale nesmírná budoucnost, která se&nbsp;vzápětí rozpadá do&nbsp;mělké minulosti, aby se&nbsp;opět kupila a&nbsp;spojovala, donekonečna rodila a&nbsp;umírala, v&nbsp;proudech a&nbsp;spirálách putovala kolem modré planety.</span></p>
        </section>
        <section>
          <p class="chunk" data-nb-ref-number="270" data-nb-words="57" data-nb-chars="360"><span class="idea" data-nb-ref-number="270" id="idea270" data-nb-words="57" data-nb-chars="360">V&nbsp;odpočatém těle, které se&nbsp;nedávno probralo ze&nbsp;spánku, nemá jasná mysl úplně všechno pevně v&nbsp;rukách. Registruji, že&nbsp;mi&nbsp;hučení motorů a&nbsp;takřka neznatelná vibrace trupu způsobily tělesné vzrušení. Tohle zduření je&nbsp;stejné povahy, jímž jsem trpěl v&nbsp;mládí, když jsem putoval s&nbsp;davem cestujících ranním autobusem z&nbsp;periferie města na&nbsp;jeho druhý konec, do&nbsp;zaměstnání.</span></p>
          <p class="chunk" data-nb-ref-number="271" data-nb-words="142" data-nb-chars="850"><span class="idea" data-nb-ref-number="271" id="idea271" data-nb-words="142" data-nb-chars="850">Vzpomínám při tom na&nbsp;ženy, které jsem v&nbsp;poslední době potkal. Jedna vysoká a&nbsp;štíhlá dívka, návrhářka pracující v&nbsp;oblasti grafického designu, k&nbsp;níž jsem pojal sympatii, svolila k&nbsp;procházce s&nbsp;jejím mladým bulteriérem. Bylo to&nbsp;tehdy odrostlé, houževnaté štěňátko. Kdykoliv jsem krásku uchopil za&nbsp;útlé boky, když mě&nbsp;přemohl pohled na&nbsp;ty&nbsp;graciézní krásné hýždě v&nbsp;džínsových kalhotách (toulali jsme se&nbsp;v&nbsp;odlehlých lesících na&nbsp;stráních Prokopského údolí)&nbsp;– tak mě&nbsp;její rytířský ochránce bázlivě napadal mléčnými zuby. Cloumal mými nohavicemi a&nbsp;já s&nbsp;ním musel začít hru, kdy jsme se&nbsp;váleli v&nbsp;trávě, já&nbsp;ho&nbsp;držel za&nbsp;prasečí uši a&nbsp;švihající ocásek, pejsek ryčel nadšením&nbsp;– žužlal mi&nbsp;zápěstí a&nbsp;rychle olizoval zpocené fousy okolo mých úst… a&nbsp;já měl co&nbsp;dělat, abych si&nbsp;uchoval alespoň zbytky autority. Dívka stála nad námi a&nbsp;smála se&nbsp;laskavě. Dvě zvířata v&nbsp;trávě.</span></p>
          <p class="chunk" data-nb-ref-number="272" data-nb-words="147" data-nb-chars="868"><span class="idea" data-nb-ref-number="272" id="idea272" data-nb-words="147" data-nb-chars="868">Při hrátkách v&nbsp;jejím bytě, když psíček viděl mé&nbsp;neobratné nosoroží namlouvání, mou násilně nadrženou plachost, s&nbsp;kterou jsem zápasil, když jsem bral do&nbsp;rukou její štíhlé tělo a&nbsp;vzápětí pouštěl, přepadal ji&nbsp;v&nbsp;kuchyni a&nbsp;laskal ty&nbsp;nohy a&nbsp;ruce, jako velké dítě s&nbsp;živou hračkou (dodnes mě&nbsp;polévá horko z&nbsp;toho, jak mohla vydržet vedle sebe takového autistu)… když mladý pejsek viděl mé&nbsp;láskyplné útoky, tak v&nbsp;bezmocném vzteku, protože cítil, že&nbsp;tohle je&nbsp;jiná, dospělá hra, které dosud nerozuměl&nbsp;– tak plný rozporů, ve&nbsp;snaze uchránit svou mladou „mamičku“ vrhal se&nbsp;Jánošík na&nbsp;sedací soupravu, a&nbsp;ta během několika mých návštěv doznala úplného rozebrání. Poslední večer z&nbsp;ní vytahal kusy molitanu a&nbsp;s&nbsp;hlubokým mručením jej roznesl po&nbsp;bytě. Dívce to&nbsp;kupodivu nevadilo, prý to&nbsp;je&nbsp;sedačka z&nbsp;dávných let, nechala ji&nbsp;tu&nbsp;její matka, která odešla před pár lety za&nbsp;přítelem do&nbsp;Ameriky.</span></p>
          <p class="chunk" data-nb-ref-number="273" data-nb-words="85" data-nb-chars="500"><span class="idea" data-nb-ref-number="273" id="idea273" data-nb-words="85" data-nb-chars="500">Nakonec do&nbsp;těch Spojených států odletěla i&nbsp;ona. Když se&nbsp;po&nbsp;roce vrátila z&nbsp;New Yorku, kde byla na&nbsp;Fulbrightově stipendiu, pes, který tam byl s&nbsp;ní, vyrostl v&nbsp;žíhaného silného bojovníka, jehož bylo potřeba neustále hlídat a&nbsp;laskavou, ale silnou rukou zvládat. Pamatoval se&nbsp;na&nbsp;mě&nbsp;a&nbsp;silným lvím jazykem mi&nbsp;olizoval ruce a&nbsp;lýtka. Když jsme si&nbsp;dali na&nbsp;zahrádce restaurace tatarský biftek, mazal jsem mu&nbsp;topinky čistým hovězím masem. Oddaně na&nbsp;mě&nbsp;zahlížely zpod stolu dvě štičí oči v&nbsp;mohutné klabonosé hlavě.</span></p>
          <p class="chunk" data-nb-ref-number="274" data-nb-words="91" data-nb-chars="543"><span class="idea" data-nb-ref-number="274" id="idea274" data-nb-words="91" data-nb-chars="543">Chodívali jsme to&nbsp;léto se&nbsp;štíhlou dívkou na&nbsp;noční procházky okolo hostivařské přehrady. Pes mizel v&nbsp;tmách a&nbsp;opět přibíhal, naštěstí si&nbsp;vůbec nevšímal běžců a&nbsp;cyklistů. Bylo ho&nbsp;potřeba vázat pouze při setkání s&nbsp;druhými velkými psy. Vždycky jsem na&nbsp;tu&nbsp;žíhanou šťastnou bestii zadupal a&nbsp;udělal bubáka, on&nbsp;se&nbsp;úplně rozkomíhal radostí a&nbsp;jako velké nebezpečné zvíře, které vzpomíná na&nbsp;doby, kdy bylo roztomilé štěňátko, mi&nbsp;rituálně skákal na&nbsp;hruď a&nbsp;olizoval drsným jazykem obličej. Připadal jsem si&nbsp;při tom&nbsp;– jako by&nbsp;na&nbsp;mě&nbsp;někdo hodil pytel cementu.</span></p>
          <p class="chunk" data-nb-ref-number="275" data-nb-words="144" data-nb-chars="859"><span class="idea" data-nb-ref-number="275" id="idea275" data-nb-words="144" data-nb-chars="859">Když byly horké noci, plaval jsem v&nbsp;temné vlahé vodě. Dívka stála na&nbsp;břehu, bála se&nbsp;kvasinkové infekce, kterou by&nbsp;mohla dostat do&nbsp;svých ženských orgánů. Kdysi to&nbsp;již zažila a&nbsp;nechtěla to&nbsp;zopakovat. Vracel jsem se&nbsp;k&nbsp;té dvojici v&nbsp;tmách, když jsem se&nbsp;vynadíval na&nbsp;hvězdy&nbsp;– leže naznak uprostřed vodní hladiny. Při návratu jsem dělal dlouhá a&nbsp;rychlá tempa, dýchal jsem do&nbsp;vody, a&nbsp;když jsem myslel na&nbsp;tu&nbsp;dívku, která tam na&nbsp;mne někde čeká, cítil jsem&nbsp;– jak chladivé proudy z&nbsp;hlubin obtékají mé&nbsp;obnažené přirození, jak mi&nbsp;laskají koule. Při každém ponoření horké, rozpálené hlavy cítil jsem chladivou slast a&nbsp;vesmírné hučení v&nbsp;uších, spokojené chřupání v&nbsp;lebečních švech. Dokonce i&nbsp;prdel si&nbsp;přišla na&nbsp;své, svěžest zkonejšila permanentního vlka, odřená třísla od&nbsp;horkem povoleného vytahaného pytle, který svými štětinami do&nbsp;krve odíral kůži na&nbsp;vnitřní straně stehen.</span></p>
          <p class="chunk" data-nb-ref-number="276" data-nb-words="104" data-nb-chars="637"><span class="idea" data-nb-ref-number="276" id="idea276" data-nb-words="104" data-nb-chars="637">Silueta dívky se&nbsp;neznatelně světlala pod vysokými černými stromy na&nbsp;břehu, pes stál ve&nbsp;vodě a&nbsp;švihal přátelsky ocasem. Vystoupil jsem z&nbsp;crčivé vodní slasti do&nbsp;teplého vzduchu. Pohladil jsem tuhou, nepoddajnou psí hlavu a&nbsp;přistoupiv k&nbsp;mlčící dívce, zezadu jsem se&nbsp;přimknul. Objal jsem ji&nbsp;a&nbsp;zanořil obličej do&nbsp;jejích blonďatých krátkých vlasů. Její útlá ramínka, její teplé suché oblečení sálo vodu z&nbsp;mého mokrého těla. Přitiskl jsem se&nbsp;k&nbsp;ní úplně a&nbsp;prsty vyhledal pevné bříško a&nbsp;nad ním dvě nádherná plochá ňadra, krásné dvě boží misky, pružné a&nbsp;pevné nevyslovitelné zázraky s&nbsp;tvrdými malinami, které mne elektrizovaly a&nbsp;tlačily do&nbsp;dlaní.</span></p>
          <p class="chunk" data-nb-ref-number="277" data-nb-words="87" data-nb-chars="531"><span class="idea" data-nb-ref-number="277" id="idea277" data-nb-words="87" data-nb-chars="531">Zavřel jsem oči a&nbsp;chvíli odpočíval v&nbsp;jejích sluncem vonících vlasech. Slyšel jsem, jak naplněná štěstím šeptá: „To je&nbsp;krása. To&nbsp;je&nbsp;nádherný.“ Podíval jsem se&nbsp;skrze rozčepejřené žitné pole jejích žíní a&nbsp;hledal v&nbsp;tmách, co&nbsp;tím myslí. Hleděl jsem na&nbsp;temnou hladinu údolní přehrady, na&nbsp;stráň na&nbsp;druhém břehu, na&nbsp;ztichlé pusté koupaliště, na&nbsp;tobogány v&nbsp;zálivu na&nbsp;protější straně. Za&nbsp;strání, která až&nbsp;sem voněla moučnou vůní zralých klasů, za&nbsp;setmělým polem, jež hučelo zpěvem cvrčků, svítila do&nbsp;tmy hradba panelových domů Jižního Města.</span></p>
          <p class="chunk" data-nb-ref-number="278" data-nb-words="62" data-nb-chars="353"><span class="idea" data-nb-ref-number="278" id="idea278" data-nb-words="62" data-nb-chars="353">Pak mi&nbsp;to&nbsp;došlo. Někde dole v&nbsp;páteři, v&nbsp;míše došlo k&nbsp;autonomnímu procesu a&nbsp;můj penis se&nbsp;vzepřel, cítil jsem kůží, jak přejíždí po&nbsp;lemu lehkých letních šatů, dotýká se&nbsp;hladké, laskavé tkaniny dámského prádla. Instinktivně sevřela stehna, a&nbsp;tak úd&nbsp;uvěznila. Tiše se&nbsp;smála a&nbsp;já opět zavřel oči. Pevně jsem přiklopil ta&nbsp;sněhobílá ňadra a&nbsp;dýchal jí&nbsp;do&nbsp;vlasů.</span></p>
          <p class="chunk" data-nb-ref-number="279" data-nb-words="52" data-nb-chars="332"><span class="idea" data-nb-ref-number="279" id="idea279" data-nb-words="52" data-nb-chars="332">Miloval jsem její samostatnou osobnost, její tmavé obočí a&nbsp;řasy pod blonďatou hřívou. Kolikrát vzala o&nbsp;víkendu auto a&nbsp;sama se&nbsp;psem odjela na&nbsp;chatu v&nbsp;lesích. Tam týden hospodařila, chodila na&nbsp;houby a&nbsp;na velikém výkonném notebooku dávala dohromady různé reklamní animace a&nbsp;loga, pracovala jak Šípková Růženka uprostřed hlubokých lesů.</span></p>
          <p class="chunk" data-nb-ref-number="280" data-nb-words="154" data-nb-chars="913"><span class="idea" data-nb-ref-number="280" id="idea280" data-nb-words="154" data-nb-chars="913">Miloval jsem a&nbsp;dodnes mám v&nbsp;úctě její krásnou, cílevědomou bytost. Ale právě pro tuhle nádhernou samostatnost a&nbsp;ten svět reklamních agentur… ta&nbsp;jednání s&nbsp;klienty v&nbsp;zasedacích místnostech velkých firem… pro tohle všechno&nbsp;– tak jiné, než je&nbsp;můj samotářský svět. A&nbsp;pro pár slov řečených spěšně jedné noci, kdy jsme kráčeli Malou Stranou (věděl jsem, že&nbsp;někde v&nbsp;Itálii pracuje její původní přítel a&nbsp;kolega): „Já nechci děti.“ „Žádný… ne, opravdu ne?“ Jenže&nbsp;– konec té&nbsp;věty měl místo vykřičníku nebo tečky takový protáhlý a&nbsp;divně dutý otazník… Moje paranoia cítila konkurenci jiného ega. Cítila moje svatá podezřívavost tu&nbsp;vůni velikého světa, těch jiných&nbsp;– dívčích záměrů a&nbsp;snů. Nepustilo mě&nbsp;to. Drželo to&nbsp;pevně moje koule, nedal jsem jí&nbsp;tu&nbsp;rázovou vlnu, ten semenný zpěv sfér. Nedal jsem jí&nbsp;život. Byla jednou z&nbsp;řady, které nepronikly do&nbsp;mého světa. A&nbsp;tak ji&nbsp;budu milovat ve&nbsp;vzpomínkách, třeba zbaběle&nbsp;– ale milovat.</span></p>
          <p class="chunk" data-nb-ref-number="281" data-nb-words="98" data-nb-chars="604"><span class="idea" data-nb-ref-number="281" id="idea281" data-nb-words="98" data-nb-chars="604">Mlčky jsme stáli, cítil jsem, jak se&nbsp;mi&nbsp;shrnula kůže. Žalud bytněl do&nbsp;tmy, pevně obemknut teplými dívčími stehny, cítil tepajícími žílami, rozpoznával pod látkou gravitační blízkost lůna. Zvedal se&nbsp;vzhůru, chtěl dovnitř&nbsp;– závany chladivého vánku od&nbsp;jezera jsem cítil na&nbsp;této své druhé hlavě. Hlava bez očí, zbytnělá tykev, lesklá tím tuhým hněvem chtíče, tepající jak radarový vysílač&nbsp;– žila svým bezohledným životem. Cítil jsem v&nbsp;těle paralelní myšlenkové a&nbsp;emocionální okruhy. Cosi separovaného a&nbsp;odděleného od&nbsp;mého vědomí. Taková pravěká hadí pravda&nbsp;– která se&nbsp;nestará o&nbsp;to, co&nbsp;si&nbsp;kdo myslí a&nbsp;co chce.</span></p>
          <p class="chunk" data-nb-ref-number="282" data-nb-words="39" data-nb-chars="244"><span class="idea" data-nb-ref-number="282" id="idea282" data-nb-words="39" data-nb-chars="244">Naštěstí, nebo bohužel&nbsp;– dodnes nejsem rozhodnut, otevřel se&nbsp;míšní kanál a&nbsp;nashromážděná samčí energie nešla ptákem, ale vylétla ven někde v&nbsp;oblasti srdce, hrudí mi&nbsp;prolétl závan tepla a&nbsp;štěstí a&nbsp;pronikl do&nbsp;dívčina těla. Vydechli jsme současně.</span></p>
          <p class="chunk" data-nb-ref-number="283" data-nb-words="29" data-nb-chars="173"><span class="idea" data-nb-ref-number="283" id="idea283" data-nb-words="29" data-nb-chars="173">Se&nbsp;sklopenýma očima jsme pak šli na&nbsp;noční tramvaj. Věděl jsem, že&nbsp;se&nbsp;vidíme naposled. Nebylo dál co&nbsp;společně žít. Život, náš krátký společný život právě proběhl našimi těly.</span></p>
          <p class="chunk" data-nb-ref-number="284" data-nb-words="21" data-nb-chars="134"><span class="idea" data-nb-ref-number="284" id="idea284" data-nb-words="21" data-nb-chars="134">Vystoupila u&nbsp;žižkovského nákladového nádraží, tam teď bydlela se&nbsp;svým přítelem, který se&nbsp;vrátil z&nbsp;Itálie, do&nbsp;roka potom porodila dítě.</span></p>
          <p class="chunk" data-nb-ref-number="285" data-nb-words="33" data-nb-chars="216"><span class="idea" data-nb-ref-number="285" id="idea285" data-nb-words="33" data-nb-chars="216">Jediné, co&nbsp;si&nbsp;pamatuju, je&nbsp;její drobné protáhlé chodidlo v&nbsp;sandálech upletených z&nbsp;přírodního lýka, a&nbsp;nehty na&nbsp;prstech, natřené zelenou fluorescenční barvou. Jako by&nbsp;se&nbsp;dva mimozemšťané potkali kdesi na&nbsp;konci vesmíru.</span></p>
        </section>
        <section>
          <p class="chunk" data-nb-ref-number="286" data-nb-words="28" data-nb-chars="172"><span class="idea" data-nb-ref-number="286" id="idea286" data-nb-words="28" data-nb-chars="172">Z&nbsp;okna jsou vidět kruhová zelená pole, zřejmě to&nbsp;je&nbsp;již nížina kdesi v&nbsp;Portugalsku, a&nbsp;tato pole s&nbsp;kruhovou mechanickou závlahou vypadají jako kódovaný vzkaz určený nebesům.</span></p>
          <p class="chunk" data-nb-ref-number="287" data-nb-words="28" data-nb-chars="178"><span class="idea" data-nb-ref-number="287" id="idea287" data-nb-words="28" data-nb-chars="178">Čtyřicet minut do&nbsp;přistání… vracím se&nbsp;do&nbsp;blažených vzpomínek plných sentimentálního dojetí a&nbsp;kdesi pod ním&nbsp;– probuzené horké a&nbsp;ledové plameny ostré touhy a&nbsp;pocity nekonečné viny.</span></p>
          <p class="chunk" data-nb-ref-number="288" data-nb-words="157" data-nb-chars="999"><span class="idea" data-nb-ref-number="288" id="idea288" data-nb-words="157" data-nb-chars="999">Chvíli setrvávám v&nbsp;obrazech, které jsem rozevřel… Studentka psychologie, tmavovláska s&nbsp;bílou pletí, dlouhá šíje a&nbsp;neuvěřitelně krásné ruce, růžově průzračné nehtíky (vždy jsem užasl, že&nbsp;dívky jsou ochotny brát do&nbsp;rukou ten syrový kus masa, ty&nbsp;žíly a&nbsp;tepny… tu&nbsp;živou, toporně zkamenělou, zvířecky páchnoucí věc&nbsp;– v&nbsp;kterou se&nbsp;v&nbsp;jejich přítomnosti promění mužské pohlaví). Ten aristokraticky souměrný drobný obličej a&nbsp;inteligentní jiskřící oči, cosi těžko definovatelného&nbsp;– něco „jižního… andaluského“ bylo v&nbsp;její hrdé a&nbsp;přátelské bytosti. Vyzářil jsem tehdy takové kvantum touhy, že&nbsp;jsem pak nikdy nenašel odvahu realizovat tělesné setkání… Když jsem ji&nbsp;potkal kdesi v&nbsp;uličkách za&nbsp;Týnem, byl jsem již naplněn paranoidní představou, přímo jsem viděl&nbsp;– jak má&nbsp;obtisk mého obličeje ve&nbsp;tváři, úplně jsem žárlil na&nbsp;tu&nbsp;moji rentgenovou hlavu, která mi&nbsp;předem, než se&nbsp;dotknu té&nbsp;krásy, tu&nbsp;sněhobílou svěžest sežehne lačným dotykem tvrdé mysli, která je&nbsp;mnohem hmotnější než žula a&nbsp;molybden, než korund a&nbsp;uran.</span></p>
          <p class="chunk" data-nb-ref-number="289" data-nb-words="136" data-nb-chars="846"><span class="idea" data-nb-ref-number="289" id="idea289" data-nb-words="136" data-nb-chars="846">Jen letmo, jako při pohledu na&nbsp;korunovační klenoty, jsem ve&nbsp;vzpomínkách u&nbsp;jedné dívky, černovlasé krasavice z&nbsp;akvaristiky ve&nbsp;starých Strašnicích. Usmála se&nbsp;na&nbsp;mne rudými rty, napila se&nbsp;mé&nbsp;dětsky upřímné potřeby přisát se&nbsp;k&nbsp;jejím drobným prsům, které se&nbsp;ostře zvedaly pod tričkem&nbsp;– a&nbsp;jako nějaký živý sen, nějakým neznatelným pohybem očí mi&nbsp;dala vědět, ať&nbsp;se&nbsp;dívám. Pak se&nbsp;otočila zády ke&nbsp;mně, na&nbsp;pozadí skleněné stěny, kde v&nbsp;akváriích se&nbsp;přeskupovala hejna závojnatek a&nbsp;neonek, zlatě rudých a&nbsp;zebrovaných, perleťových a&nbsp;modře černých rybek… A&nbsp;její vznosná dívčí postava, útlá zádíčka a&nbsp;ramínka v&nbsp;krátkém bavlněném tričku&nbsp;– si&nbsp;sedla do&nbsp;dřepu, její boky v&nbsp;džínsových kalhotách mi&nbsp;ukázaly vrcholky bílých, lasturovitě namodralých a&nbsp;růžových hýždí. Ty&nbsp;oslnivé svaly, ta&nbsp;ukázková delikátní zadnice vystoupila z&nbsp;těch moderních kalhot se&nbsp;sníženým pasem.</span></p>
          <p class="chunk" data-nb-ref-number="290" data-nb-words="106" data-nb-chars="676"><span class="idea" data-nb-ref-number="290" id="idea290" data-nb-words="106" data-nb-chars="676">Když jsem odtrhl oči od&nbsp;té&nbsp;nevyslovitelné čárky mezi sevřenými půlkami, teprve jsem zaregistroval, že&nbsp;dívka vyndává z&nbsp;regálu pytle se&nbsp;psím žrádlem. Rovná balíky granulí a&nbsp;zároveň odpovídá na&nbsp;dotaz zákazníka. Souběžně hovoří se&nbsp;svojí kolegyní u&nbsp;pokladny a&nbsp;též pošle vzdušný polibek mladému panáčkovi, který právě přišel do&nbsp;obchodu v&nbsp;kožené kombinéze, s&nbsp;motocyklistickou helmou navlečenou na&nbsp;ruce… Když vstala, objala toho „mlíčňáka“ a&nbsp;zároveň se&nbsp;mi&nbsp;zadívala do&nbsp;očí&nbsp;– došlo mi, že&nbsp;hledím na&nbsp;čirou archetypální samici, právě pozoruji mladého dravce, který&nbsp;– maje v&nbsp;ústech kořist, už&nbsp;očima hledá druhou oběť. Vypadala jako postava z&nbsp;japonského hororu. Krásný démon, upířice Lamia.</span></p>
          <p class="chunk" data-nb-ref-number="291" data-nb-words="83" data-nb-chars="506"><span class="idea" data-nb-ref-number="291" id="idea291" data-nb-words="83" data-nb-chars="506">Ocenil jsem její nabídku, to&nbsp;několikavteřinové „manželství“, kdy mi&nbsp;dala nahlédnout, jaké mladé a&nbsp;svěží zboží má&nbsp;k&nbsp;dispozici. Má&nbsp;duše na&nbsp;chvíli zapadla za&nbsp;lem těch džínsových kalhot, propadla se&nbsp;do&nbsp;rozsedliny v&nbsp;teplých dunách potažených husí kůží, s&nbsp;několika zdravými růžovými vřídky, padala někam dolů, až&nbsp;narazila na&nbsp;dno a&nbsp;setrvala pak v&nbsp;blažené teplé tmě u&nbsp;těch dvou růžových očí. Jedno bylo trvale pevně zavřené (Skylla)&nbsp;– odolávalo, a&nbsp;druhé (Charybda) na&nbsp;to&nbsp;hledělo škvírou mezi víčky a&nbsp;lehce plakalo.</span></p>
          <p class="chunk" data-nb-ref-number="292" data-nb-words="19" data-nb-chars="122"><span class="idea" data-nb-ref-number="292" id="idea292" data-nb-words="19" data-nb-chars="122">Odjel jsem tehdy za&nbsp;několika přáteli a&nbsp;snažil se&nbsp;alkoholem naředit a&nbsp;odplavit tu&nbsp;vidinu mandlových hýždí Červené Karkulky.</span></p>
        </section>
        <section>
          <p class="chunk" data-nb-ref-number="293" data-nb-words="57" data-nb-chars="359"><span class="idea" data-nb-ref-number="293" id="idea293" data-nb-words="57" data-nb-chars="359">Deset minut. Ještě chvíli a&nbsp;budu stát v&nbsp;tom cizokrajném městě. Někde blízko je&nbsp;moře, vzduch za&nbsp;okny je&nbsp;oslnivě matný, plný oparu. Dole houstne zástavba, středověká městečka na&nbsp;skalních hřebenech, potom zase nížiny s&nbsp;močály v&nbsp;deltách řek, porostlé rákosím. Široké silnice občas protínají krajinu až&nbsp;k&nbsp;mořským břehům, tušeným kdesi v&nbsp;stříbřitém lesku na&nbsp;obzoru.</span></p>
          <p class="chunk" data-nb-ref-number="294" data-nb-words="112" data-nb-chars="717"><span class="idea" data-nb-ref-number="294" id="idea294" data-nb-words="112" data-nb-chars="717">Ústa. Velká ženská ústa&nbsp;– a&nbsp;jazyk… Paměť je&nbsp;zvláštní věc. Bylo to&nbsp;někdy k&nbsp;ránu, již svítalo. Ve&nbsp;skupince známých, která, již notně prořídlá, pokračovala v&nbsp;popíjení, jež na&nbsp;začátku večera bylo zahájeno při jedné vernisáži. Manželský spořádaný pár výtvarníků připravil malou výstavu svých prací a&nbsp;sezval širokou paletu svých přátel. Sami hostitelé odjeli posledním autobusem „flamendrá­kem“ domů, na&nbsp;okraj Prahy. My&nbsp;– ničemní obyvatelé centra, jsme to&nbsp;táhli do&nbsp;svítání, putovali několika podniky, až&nbsp;jsme skončili v&nbsp;herně v&nbsp;Ječné ulici. Zde zbyla jen dvojice přátel&nbsp;– padesátiletý fousáč se&nbsp;svojí mladou družkou, dvě neznámé babičky, které s&nbsp;sebou celý večer vodil jeden trávou zdevastovaný biochemik v&nbsp;tubetějce, a&nbsp;já.</span></p>
          <p class="chunk" data-nb-ref-number="295" data-nb-words="99" data-nb-chars="618"><span class="idea" data-nb-ref-number="295" id="idea295" data-nb-words="99" data-nb-chars="618">Zábava byla již notně zamotaná, každý v&nbsp;podstatě vedl svou. Jen babičky se&nbsp;zdály při věci a&nbsp;zdatně odpovídaly na&nbsp;dvoření bělovlasého kudrnatého vědce, který s&nbsp;beraní úporností, nesnesitelně pomalu vyprávěl nějakou historku, jak ho&nbsp;zatkla v&nbsp;Jugoslávii policie a&nbsp;jak byl deportován na&nbsp;hranice a&nbsp;vyhoštěn&nbsp;– to&nbsp;vše kvůli jednomu „špeku“ vykouřenému v&nbsp;letním kině. Sral mě&nbsp;svou nesnesitelnou postpubertální pýchou&nbsp;– že&nbsp;„trpěl“ ve&nbsp;svých lidských právech, a&nbsp;mlčky jsem souhlasil s&nbsp;místními četníky, kteří ho&nbsp;vytáhli z&nbsp;kina, a&nbsp;když pyskoval&nbsp;– dostal nenápadně, tento úkon byl skryt za&nbsp;policejní dodávkou&nbsp;– obdržel „přes píču“.</span></p>
          <p class="chunk" data-nb-ref-number="296" data-nb-words="115" data-nb-chars="736"><span class="idea" data-nb-ref-number="296" id="idea296" data-nb-words="115" data-nb-chars="736">Vlasatec, člověk, kterého znám přes dvacet let, roky pracoval ve&nbsp;speciálních složkách policie… dnes&nbsp;– po&nbsp;výsluze let spravuje datová úložiště, servery atd. Jeho nová družka, vlasatice&nbsp;– zdravá ramlice, pracuje na&nbsp;úseku protikomunistického boje na&nbsp;MV. Instinktivně z&nbsp;ní cítím tu&nbsp;nenapodobitelnou, pro pracovníky policejních složek typickou&nbsp;– erární duši. Dokonce si&nbsp;umím představit, že&nbsp;ji&nbsp;můj letitý potentní známý, platící asi čtvery alimenty a&nbsp;hezky se&nbsp;chovající ke&nbsp;všem svým dětem (o&nbsp;prázdninách naloží celou tu&nbsp;„bandu“ a&nbsp;jezdí po&nbsp;světě)&nbsp;– umím si&nbsp;představit, že&nbsp;v&nbsp;osobě své nové, oddaně milující dívky dostal „dohled“ od&nbsp;svých bývalých šéfů. V&nbsp;každé pořádné konspirativní organizaci se&nbsp;o&nbsp;své bývalé pracovníky stará celý jeden odbor.</span></p>
          <p class="chunk" data-nb-ref-number="297" data-nb-words="21" data-nb-chars="114"><span class="idea" data-nb-ref-number="297" id="idea297" data-nb-words="21" data-nb-chars="114">Dokonce není vyloučeno, že&nbsp;to&nbsp;dotyčný i&nbsp;ví a&nbsp;mlčky, moc jiných možností mu&nbsp;ani nezbývá&nbsp;– s&nbsp;danou situací souhlasí.</span></p>
          <p class="chunk" data-nb-ref-number="298" data-nb-words="102" data-nb-chars="601"><span class="idea" data-nb-ref-number="298" id="idea298" data-nb-words="102" data-nb-chars="601">Když dospěla noc do&nbsp;bledého jitra a&nbsp;nakonec se&nbsp;začal normální pracovní den, bylo snad pondělí&nbsp;– vlna smíchaného piva a&nbsp;vína došla u&nbsp;mne vrcholu, a&nbsp;tak&nbsp;– souběžně se&nbsp;mi&nbsp;začalo chtít strašlivě srát, polykaje kyselé žaludeční šťávy jsem se&nbsp;zvedl a&nbsp;šumlujícím hlasem se&nbsp;přátelsky rozloučil. Též je&nbsp;pravda, že&nbsp;jsem již několik hodin mlčel a&nbsp;jen mžoural na&nbsp;ubrus a&nbsp;popelníky a&nbsp;prohlížel si&nbsp;tváře spolustolovníků&nbsp;– jako bych seděl v&nbsp;nějakém batyskafu a&nbsp;na dně Mariánského příkopu hleděl skrz tlusté okénko na&nbsp;nejasné obrysy tvorů v&nbsp;šedavém přísvitu reflektorů, jak žijí svým neznámým životem na&nbsp;bahnitém dně.</span></p>
          <p class="chunk" data-nb-ref-number="299" data-nb-words="124" data-nb-chars="770"><span class="idea" data-nb-ref-number="299" id="idea299" data-nb-words="124" data-nb-chars="770">Když jsem se&nbsp;dokomíhal ke&nbsp;dveřím, pronášeje vtipné průpovídky na&nbsp;svou topornou koordinaci, tehdy se&nbsp;náhle zvedla blonďatá děvucha, již hodnou chvíli sledující, jak její fousáč pečlivě a&nbsp;pedanticky (jako by&nbsp;pracoval na&nbsp;tkalcovském stavu a&nbsp;vytvářel nekončící koberec) smotává dnešní padesátou ručně dělanou cigaretu a&nbsp;do každé vpraví před utažením ještě malý cigaretový filtr. Ramlice přišla až&nbsp;ke&nbsp;mně, chytla mou škopkovitou hlavu do&nbsp;silných paží a&nbsp;dala mi&nbsp;tak hlubokého a&nbsp;dlouhého francouzáka, až&nbsp;se&nbsp;mi&nbsp;začaly ohýbat palce u&nbsp;nohou. Nikdo si&nbsp;toho evidentně nevšímal. V&nbsp;oblacích cigaretového kouře vedly babičky oslavnou tirádu na&nbsp;nějakého nebožtíčka z&nbsp;jejich mládí. Čuhajda mě&nbsp;držela za&nbsp;uši, pak mě&nbsp;pustila a&nbsp;tiše mi&nbsp;pošeptala do&nbsp;ucha: „Tak a&nbsp;teď už&nbsp;můžeš jít do&nbsp;prdele.“</span></p>
          <p class="chunk" data-nb-ref-number="300" data-nb-words="48" data-nb-chars="278"><span class="idea" data-nb-ref-number="300" id="idea300" data-nb-words="48" data-nb-chars="278">Kráčel jsem potom Ječnou nahoru, na&nbsp;Pavlák na&nbsp;metro. Hlavou mi&nbsp;táhla ta&nbsp;její „kolegiální slova“. A&nbsp;něco mi&nbsp;našeptávalo&nbsp;– že&nbsp;mě&nbsp;zřejmě považuje za&nbsp;„kolegu“, který kontroluje ji, zdali dobře kontroluje toho svého… Mávnul jsem nad tím rukou a&nbsp;dobře jsem udělal. Tohle není můj boj.</span></p>
          <p class="chunk" data-nb-ref-number="301" data-nb-words="50" data-nb-chars="362"><span class="idea" data-nb-ref-number="301" id="idea301" data-nb-words="50" data-nb-chars="362">Vzpomínám při této příležitosti na&nbsp;Emanuela a&nbsp;jeho řídícího důstojníka Digiho. V&nbsp;přísném utajení vytvářel a&nbsp;předával k&nbsp;dalšímu řízení nacistické bojůvky. Digi jako pravý důstojník vnitřní ochrany byl nekreativní, ale zavile oddaný buldok, sloužící cynickým šéfům, kteří všichni do&nbsp;jednoho měli jednoroční kurz při moskevské škole Felixe Edmundoviče Dzeržinského.</span></p>
          <p class="chunk" data-nb-ref-number="302" data-nb-words="34" data-nb-chars="245"><span class="idea" data-nb-ref-number="302" id="idea302" data-nb-words="34" data-nb-chars="245">A&nbsp;tak jedna část BIS&nbsp;– stejně tak policie, její složka proti extremismu&nbsp;– „rozpracovávala“ a&nbsp;„realizovala“ své akce proti uhrovitým mladým náckům, jindy zas honila při demonstracích stejně účelově vyfabrikované „ultralevicové síly, anarchisty…“.</span></p>
          <p class="chunk" data-nb-ref-number="303" data-nb-words="32" data-nb-chars="230"><span class="idea" data-nb-ref-number="303" id="idea303" data-nb-words="32" data-nb-chars="230">Druhý, vnitřní tým&nbsp;– ty&nbsp;pubertální protivníky vytvářel, kultivoval atd. Zároveň tak kontroloval činnost, měl přehled o&nbsp;„bdělosti“ a&nbsp;schopnostech jednotlivých pracovníků. Vybíral si&nbsp;kádry na&nbsp;vážnou, skutečnou práci v&nbsp;týlu nepřátel.</span></p>
          <p class="chunk" data-nb-ref-number="304" data-nb-words="103" data-nb-chars="742"><span class="idea" data-nb-ref-number="304" id="idea304" data-nb-words="103" data-nb-chars="742">Je&nbsp;roztomilé naslouchat vzpomínkám těch nedovtipných bývalých příslušníků, kteří pracovali na&nbsp;poli extremismu, jak se&nbsp;chlubí těžkými roky služby ze&nbsp;začátku devadesátých let, kdy bojovali proti levicovému extremismu. Na&nbsp;vyšších postech se&nbsp;to&nbsp;alespoň tušilo, protože analytikové viděli na&nbsp;videozáznamech stále stejné tváře protestující před kubánskou nebo izraelskou ambasádou, tenhle ansámbl nejde donekonečna efektivně obměňovat. Při velkém počtu lidí je&nbsp;zaručené riziko „provalu před médii a&nbsp;veřejností“. O&nbsp;umělém nátlaku nikdo z&nbsp;protější strany ani na&nbsp;vteřinu nepochyboval. Dokonce je&nbsp;možné, že&nbsp;tyto akce probíhaly v&nbsp;součinnosti s&nbsp;druhou stranou&nbsp;– aby veřejnost dostala porci „humanitární, lidskoprávní“ stravy. Akce typu&nbsp;– pojistný ventil.</span></p>
        </section>
        <section>
          <p class="chunk" data-nb-ref-number="305" data-nb-words="63" data-nb-chars="416"><span class="idea" data-nb-ref-number="305" id="idea305" data-nb-words="63" data-nb-chars="416">Tuhle jsem sledoval se&nbsp;záznamu televizní diskusi historiků o&nbsp;procesech v&nbsp;padesátých letech. Mladý „konzervativní“ konformista pronesl zaručenou „pravdu“&nbsp;– že&nbsp;sovětští poradci přišli do&nbsp;naší republiky až&nbsp;na&nbsp;podzim roku 1949. Starší historik ho&nbsp;okamžitě opravil, že&nbsp;se&nbsp;velice mýlí&nbsp;– protože podle vzpomínek jistého vysokého pracovníka sovětské služby přišlo do&nbsp;naší země více jak 400 operativců už&nbsp;na&nbsp;podzim roku 1947.</span></p>
          <p class="chunk" data-nb-ref-number="306" data-nb-words="80" data-nb-chars="580"><span class="idea" data-nb-ref-number="306" id="idea306" data-nb-words="80" data-nb-chars="580">A&nbsp;podle dochovaných zápisků posléze uvězněného velitele jedné odnože StB, jistého Plačka, byl přísný zákaz kdekoli v&nbsp;zápisech z&nbsp;pracovních porad anebo dokonce ve&nbsp;výslechových protokolech&nbsp;– písemně zmiňovat přítomnost sovětských „přátel“, natožpak uvádět jejich jména. Úředně zde „neexistovali“. Jejich přítomnost byla teprve později upravena tajnými mezistátními dohodami. Celá léta, za&nbsp;první republiky, za&nbsp;války, zde byl „blízký“ operační prostor sovětských služeb. A&nbsp;ihned při přechodu fronty a&nbsp;po osvobození začala zde pracovat zcela otevřeně celá síť armádních oddělení SMERŠ.</span></p>
          <p class="chunk" data-nb-ref-number="307" data-nb-words="19" data-nb-chars="158"><span class="idea" data-nb-ref-number="307" id="idea307" data-nb-words="19" data-nb-chars="158">Tyto jednotky nikdy neodešly, jen se&nbsp;„legalizovaly“ do&nbsp;rozsáhlých řad pracovníků velvyslanectví a&nbsp;konzulátů, vojenských přidělenců, obchodních zastoupení atd.</span></p>
          <p class="chunk" data-nb-ref-number="308" data-nb-words="125" data-nb-chars="875"><span class="idea" data-nb-ref-number="308" id="idea308" data-nb-words="125" data-nb-chars="875">Problematika výroby umělé skutečnosti mne přivedla až&nbsp;k&nbsp;tématu tzv. Bormannových zubů. Zástupce onanujícího fantasty Rudolfa Hesse, pragmatický pohůnek s&nbsp;kriminální minulostí, dostal svou příležitost, když jeho nadřízený odletěl s&nbsp;tajnou misí do&nbsp;Anglie, kde měl sjednat válečný mír s&nbsp;ultrapravicovou částí britské aristokracie, nakloněnou nacistům. Hess posléze „zakukal“ spolu s&nbsp;celou posádkou britského liberátoru, když se&nbsp;pokoušeli přistát někde ve&nbsp;Skandinávii. Byla proto vyrobena legenda a&nbsp;dvojník, aby zakryli tyto trapné úmysly britské vládnoucí třídy. Nikdo nechtěl riskovat hněv prostých lidí, kteří bojovali doma proti náletům, a&nbsp;zároveň hrozila silná mezinárodní blamáž, která se&nbsp;dotýkala samotné podstaty impéria&nbsp;– hrozilo, že&nbsp;překvapivě silná sovětská vojska, která odvrátila útok na&nbsp;Moskvu a&nbsp;teď se&nbsp;valí směrem do&nbsp;Evropy, zastaví své armády až&nbsp;na&nbsp;severu Anglie.</span></p>
          <p class="chunk" data-nb-ref-number="309" data-nb-words="90" data-nb-chars="647"><span class="idea" data-nb-ref-number="309" id="idea309" data-nb-words="90" data-nb-chars="647">Dokumenty týkající se&nbsp;Hessova letu, který byl oficiálně okomentován jako záchvat šílenství, ale ve&nbsp;skutečnosti byl pečlivě připraven. (V&nbsp;archivu továrny Messerschmitt jsou kompletní dokumenty ke&nbsp;všem tisícům vyrobených strojů, pouze doklady k&nbsp;letounu, kterým odletěl Hess, neexistují… Říšský maršál Göring, velitel letectva, dal přísný zákaz všem radarovým stanicím řízení letů&nbsp;– aby hlásily letoun, který měl vypnutou automatickou radiovou identifikaci. Nařízení se&nbsp;týkalo i&nbsp;protileteckých baterií, které nesměly sledovat a&nbsp;bránit v&nbsp;letu neevidovanému letounu.) Tyto dokumenty jsou ve&nbsp;Velké Británii dodnes tajné a&nbsp;zůstanou tak ještě desítky let.</span></p>
          <p class="chunk" data-nb-ref-number="310" data-nb-words="68" data-nb-chars="488"><span class="idea" data-nb-ref-number="310" id="idea310" data-nb-words="68" data-nb-chars="488">Bormann nastoupil na&nbsp;uvolněné místo parteigenosse, říšského vedoucího, a&nbsp;stal se&nbsp;tak přímým podřízeným Hitlera. Tento rakouský „Čech“, jak byl s&nbsp;průběhem čím dál defenzivnější války stále častěji nazýván Adolf Hitler v&nbsp;pruských armádních kruzích, se&nbsp;postupem času stal na&nbsp;Bormannovi naprosto závislým. On&nbsp;nakonec rozhodoval, kteří lidé mohou navštívit vůdce, „filtroval“ a&nbsp;zjemňoval nepříjemné informace, nakonec přímo cenzuroval, co&nbsp;a&nbsp;kdo může říkat před stále nesvéprávnějším kancléřem.</span></p>
          <p class="chunk" data-nb-ref-number="311" data-nb-words="204" data-nb-chars="1341"><span class="idea" data-nb-ref-number="311" id="idea311" data-nb-words="204" data-nb-chars="1341">Část armádní generality, Abwehr v&nbsp;čele s&nbsp;admirálem Canarisem, podezřívali s&nbsp;postupujícím rozkladem Třetí říše&nbsp;– byli stále více přesvědčeni, že&nbsp;je&nbsp;to&nbsp;především Bormann, kdo nutí Hitlera (udržuje ho&nbsp;v&nbsp;iluzích o&nbsp;zázračné zbrani), aby hnal vojska posledních divizí do&nbsp;předem prohraných bojů… Armáda si&nbsp;přála dohodu se&nbsp;západními Spojenci o&nbsp;čestné kapitulaci, nějakou formu míru na&nbsp;frontách. Věděli, že&nbsp;je&nbsp;zde nablízku poválečný rozkol mezi Východem a&nbsp;Západem. Bormann ale dělal vše pro to, aby tyto dohody sabotoval… Na&nbsp;konci války, v&nbsp;posledních hodinách zmizel z&nbsp;bunkru pod říšským kancléřstvím. Celá řada vysokých pracovníků německých bezpečnostních služeb byla přesvědčena, že&nbsp;utekl k&nbsp;Sovětům, kteří stáli již v&nbsp;centru Berlína. Gehlen, poválečný šéf Spolkové zpravodajské služby, tuto hypotézu tvrdil až&nbsp;do&nbsp;své smrti v&nbsp;roce 1979. V&nbsp;roce 1972 byla při opravách jednoho mostu v&nbsp;Berlíně objevena kostra muže a&nbsp;připojena hypotéza, že&nbsp;se&nbsp;jedná o&nbsp;Bormannovo tělo. Kvůli chybějící dolní čelisti však nebylo možné provést srovnání podle lékařských dobrozdání dosud žijících lékařů, kteří ošetřovali Bormanna. Shodou mnoha podivných náhod se&nbsp;po&nbsp;několika měsících nalezl ve&nbsp;vzdálenosti asi patnácti metrů&nbsp;– chybějící kus čelisti. Pak již lékařské autority prohlásily (dentální dokumentace se&nbsp;z&nbsp;války nezachovala)&nbsp;– že&nbsp;se&nbsp;jedná o&nbsp;chrup Martina Bormanna.</span></p>
          <p class="chunk" data-nb-ref-number="312" data-nb-words="32" data-nb-chars="205"><span class="idea" data-nb-ref-number="312" id="idea312" data-nb-words="32" data-nb-chars="205">Na&nbsp;internetu jsem nalezl fotografii z&nbsp;archivu Reinharda Gehlena&nbsp;– pomníček z&nbsp;Moskvy, z&nbsp;Novoděvičího hřbitova, na&nbsp;prostém náhrobku je&nbsp;napsáno Martin Bormann, rok narození souhlasí a&nbsp;rok úmrtí je&nbsp;tuším 1971.</span></p>
          <p class="chunk" data-nb-ref-number="313" data-nb-words="58" data-nb-chars="372"><span class="idea" data-nb-ref-number="313" id="idea313" data-nb-words="58" data-nb-chars="372">Ta&nbsp;precizní práce vylučující náhodu&nbsp;– té&nbsp;byli schopni Angliča­né za&nbsp;války, když podvrhli mrtvolu údajného kurýra, který měl v&nbsp;brašně „tajné“ materiály, jež měly Hitlera navést k&nbsp;poznatku, že&nbsp;invaze Spojenců proběhne na&nbsp;italském pobřeží nebo na&nbsp;Krétě&nbsp;– a&nbsp;ne v&nbsp;Normandii. Hitler dal skutečně převelet desítky divizí na&nbsp;ochranu italského prostoru a&nbsp;Normandie byla „otevřená“.</span></p>
          <p class="chunk" data-nb-ref-number="314" data-nb-words="40" data-nb-chars="256"><span class="idea" data-nb-ref-number="314" id="idea314" data-nb-words="40" data-nb-chars="256">Ve&nbsp;věci „Bormann“ schází ale Angličanům motivace, tu&nbsp;ovšem mají Sověti. Jedině oni jsou schopni vyrobit falešnou mrtvolu, jedině oni jsou schopni exhumovat z&nbsp;hrobu shnilé ostatky M. B. a&nbsp;zahrabat je&nbsp;na&nbsp;berlínském mostě, kde jsou posléze „náhodou nalezeny“.</span></p>
          <p class="chunk" data-nb-ref-number="315" data-nb-words="61" data-nb-chars="395"><span class="idea" data-nb-ref-number="315" id="idea315" data-nb-words="61" data-nb-chars="395">Podle nálezu lékařů, který nebyl příliš publikován, ležela kostra v&nbsp;jiném geologickém prostředí, než je&nbsp;příslušná navážka a&nbsp;písky pod mostní vozovkou, kosti jsou zbarveny minerály, které se&nbsp;nevyskytují v&nbsp;místě nálezu kostry. Ta&nbsp;šaškárna s&nbsp;dodatečně, náhodně nalezeným kusem čelisti&nbsp;– to&nbsp;už&nbsp;je&nbsp;příliš. Tato preciznost dokazuje naprosto jasně, že&nbsp;zde konal kdosi jiný než náhoda a&nbsp;nevinná příroda.</span></p>
          <p class="chunk" data-nb-ref-number="316" data-nb-words="15" data-nb-chars="86"><span class="idea" data-nb-ref-number="316" id="idea316" data-nb-words="15" data-nb-chars="86">Možná by&nbsp;stálo za&nbsp;to&nbsp;porovnat kosterní vzorky a&nbsp;půdu na&nbsp;Novoděvičím hřbitově v&nbsp;Moskvě.</span></p>
        </section>
        <section>
          <p class="chunk" data-nb-ref-number="317" data-nb-words="28" data-nb-chars="199"><span class="idea" data-nb-ref-number="317" id="idea317" data-nb-words="28" data-nb-chars="199">Pět minut. Zaznamenal jsem nenápadné klesání letadla. Motory hučí jinak a&nbsp;velké vztlakové klapky se&nbsp;pohnuly. Krajina se&nbsp;pozne­náhlu přibližuje. Město v&nbsp;mživém oparu, modrošedý přelud širokého zálivu.</span></p>
          <p class="chunk" data-nb-ref-number="318" data-nb-words="56" data-nb-chars="363"><span class="idea" data-nb-ref-number="318" id="idea318" data-nb-words="56" data-nb-chars="363">Abych nemusel myslet na&nbsp;ten sestup, schovávám se&nbsp;do&nbsp;chvíle, kterou jsem zažil pár dní před odletem… Seděli jsme s&nbsp;Emanem na&nbsp;zahrádce U&nbsp;Holanů. Pili jsme pivo dlouhými doušky, bylo horko, pod stromy stín. Okolo putoval nenápadný život tohodle klidného koutu Vinohrad. Spolu se&nbsp;soumrakem se&nbsp;dostavil usměvavý filmový režisér, Emanův známý. Přátelsky jsme klábosili.</span></p>
          <p class="chunk" data-nb-ref-number="319" data-nb-words="57" data-nb-chars="398"><span class="idea" data-nb-ref-number="319" id="idea319" data-nb-words="57" data-nb-chars="398">Když večer pokročil a&nbsp;noc rozsvítila pouliční lampy v&nbsp;korunách velkých javorů a&nbsp;kaštanů, vypráví režisér zajímavou historku. Bylo to&nbsp;někdy začátkem devadesátých let, dotočil film podle předlohy románu Franze Kafky. Do&nbsp;důležité role Rossmannova amerického přísného strýce obsadil herce, který do&nbsp;té&nbsp;doby byl znám především jako polovina jedné úspěšné komické dvojice. Jejich vtip byl nepřekonatelný.</span></p>
          <p class="chunk" data-nb-ref-number="320" data-nb-words="93" data-nb-chars="593"><span class="idea" data-nb-ref-number="320" id="idea320" data-nb-words="93" data-nb-chars="593">Jedna scénka z&nbsp;televizních skečů&nbsp;– kdy dotyčný herec předváděl žebrající rumunskou cikánku a&nbsp;jeho vrásčitý partner ležel v&nbsp;zavinovačce jako divné, strašidelné mimino&nbsp;– tohle mne dostalo do&nbsp;takové extáze nezastavitelného, plačtivého smíchu, že&nbsp;jsem se&nbsp;jich později až&nbsp;obával. (Stejně jako se&nbsp;slavný psychiatr, schizotym, prof.&nbsp;Vondráček obával komika Vlasty Buriana… jednou při jeho představení dostal záchvat smíchu, nemohl to&nbsp;zastavit, válel se&nbsp;po&nbsp;zemi, pochcal se&nbsp;– museli ho&nbsp;dovést z&nbsp;divadla až&nbsp;domů. Celou cestu vřískal a&nbsp;vyl, salvy škytavého smíchu se&nbsp;ozývaly z&nbsp;jeho oken dlouho do&nbsp;noci.)</span></p>
          <p class="chunk" data-nb-ref-number="321" data-nb-words="165" data-nb-chars="1049"><span class="idea" data-nb-ref-number="321" id="idea321" data-nb-words="165" data-nb-chars="1049">Režisér nám pomalým, důkladným hlasem vyprávěl historku z&nbsp;jedné noční kavárny. Bylo to&nbsp;na&nbsp;silvestra, někdy po&nbsp;půlnoci seděli sami&nbsp;– herec a&nbsp;režisér v&nbsp;poloprázdném podniku, popíjeli a&nbsp;jen tak nezávazně hovořili. Herci nedávno zemřel tatínek, kterého velice ctil a&nbsp;miloval, zhubl v&nbsp;té době snad o&nbsp;dvacet kilo. A&nbsp;pojednou z&nbsp;něj byl ideální představitel pro tu&nbsp;(pro něj netypickou) roli amerického průmyslníka, pochmurného kruťase, deptajícího svou přísností mladého synovce, který přijel z&nbsp;Evropy… Tu&nbsp;se&nbsp;rozlétly dveře a&nbsp;do podniku vešla, spolu se&nbsp;skupinou rozjásaných přátel, tehdy slavná mladá herečka. Její mléčná plná ňadra zasvítila v&nbsp;nejednom z&nbsp;filmů, který byl natočen na&nbsp;přelomu osmdesátých a&nbsp;devadesátých let. Zvláště v&nbsp;poetickém snímku, kde hrála po&nbsp;boku valašského mima, který zde dostal též netypickou úlohu nosatého zmateného Žida&nbsp;– zde plulo její nahé tělo ve&nbsp;sluncem prozářené vodě, vznášela se&nbsp;obklopená barevným spadaným listím&nbsp;– její rozpuštěné, jak měď vlnité vlasy vlály ve&nbsp;vodních proudech&nbsp;– byla to&nbsp;kráska z&nbsp;obrazu Gustava Klimta.</span></p>
          <p class="chunk" data-nb-ref-number="322" data-nb-words="128" data-nb-chars="782"><span class="idea" data-nb-ref-number="322" id="idea322" data-nb-words="128" data-nb-chars="782">Junonská krasavice jen co&nbsp;zahlédla oduševnělou tvář smutného slavného herce, neváhala ani vteřinu&nbsp;– a&nbsp;okamžitě skočila pod stůl, kde herec seděl spolu se&nbsp;svým režisérem. Šedovlasý pán, držící smutek, nepohnul brvou a&nbsp;hlásil nevzrušeným hlasem: „Už ho&nbsp;drží… Teď mi&nbsp;ho&nbsp;postavila… Saje… Už&nbsp;budu.“ Když bylo po&nbsp;všem, vylezla rusovláska zpod stolu, utřela si&nbsp;ústa a&nbsp;se slovy „To byla ňamka“ odešla k&nbsp;baru, kde na&nbsp;ni&nbsp;čekala společnost veselých přátel. Mlčky seděl dál herec a&nbsp;režisér. Za&nbsp;okny, kdesi v&nbsp;ulicích, dozníval mumraj a&nbsp;rachejtle z&nbsp;oslav přicházejícího nového roku… Po&nbsp;dlouhé tiché pauze se&nbsp;režisér zeptal: „Vy se&nbsp;spolu znáte? Nepamatuju se, že&nbsp;byste někde společně účinkovali.“ Herec okamžitě odvětil: „Ne. Viděl jsem ji&nbsp;akorát v&nbsp;televizi. Nikdy jsem s&nbsp;ní nemluvil. Neznáme se.“</span></p>
          <p class="chunk" data-nb-ref-number="323" data-nb-words="87" data-nb-chars="547"><span class="idea" data-nb-ref-number="323" id="idea323" data-nb-words="87" data-nb-chars="547">Když se&nbsp;s&nbsp;námi filmový režisér rozloučil, odcházeje domů s&nbsp;tím, že&nbsp;ráno sedne do&nbsp;auta a&nbsp;pojede sedm set kilometrů do&nbsp;vzdálené Toruně. Když jsme na&nbsp;sebe zamávali a&nbsp;zahalekali do&nbsp;tmy, analyzovali jsme s&nbsp;Emanem tu&nbsp;historku. Nejpravděpodobnější se&nbsp;nám zdálo, že&nbsp;dotyčná byla na&nbsp;kokainu, plus alkohol&nbsp;– a&nbsp;samičím instinktem vycítila bolavou duši slavného herce, že&nbsp;po&nbsp;zvířecím způsobu si&nbsp;šla pro manu „slávy“. Poznala, že&nbsp;je&nbsp;v&nbsp;té chvíli bezbranný. Její hysterie, soucit, holá chtivá lačnost, milosrdenství, běs herectví. Rusovláska přeblafla Rumburaka.</span></p>
        </section>
        <section>
          <p class="chunk" data-nb-ref-number="324" data-nb-words="61" data-nb-chars="394"><span class="idea" data-nb-ref-number="324" id="idea324" data-nb-words="61" data-nb-chars="394">Šedovlasý stevard (stejný, který na&nbsp;začátku letu pustil v&nbsp;kabině naučné video, kde mladá dívka obléká záchrannou nafukovací vestu, a&nbsp;když ji&nbsp;má&nbsp;na&nbsp;sobě správně zapjatou, bere do&nbsp;úst píšťalku a&nbsp;zapíská… hezká pohádka pro cestující, většinou nikdo pád letadla na&nbsp;hladinu nepřežije), šedivec s&nbsp;trpným úsměvem nás všechny obešel a&nbsp;zkontroloval, jestli jsme všichni už&nbsp;zapjali své bezpečnostní pásy.</span></p>
        </section>
        <section>
          <p class="chunk" data-nb-ref-number="325" data-nb-words="46" data-nb-chars="313"><span class="idea" data-nb-ref-number="325" id="idea325" data-nb-words="46" data-nb-chars="313">Lisabon se&nbsp;rozprostírá na&nbsp;svazích podél mořského zálivu. V&nbsp;široké deltě zde ústí řeka Tajo. Letiště leží v&nbsp;náhorní planině nad městem. Všudypřítomný Atlantský oceán posouvá nezměrné vzdušné masivy dál do&nbsp;vnitrozemí. Silné subtropické slunce žhne bílým jasem a&nbsp;chladivá mořská bríza protéká sloupy horkého vzduchu.</span></p>
          <p class="chunk" data-nb-ref-number="326" data-nb-words="28" data-nb-chars="166"><span class="idea" data-nb-ref-number="326" id="idea326" data-nb-words="28" data-nb-chars="166">Celé podnebí nad touto krajinou je&nbsp;přímo spojené s&nbsp;cykly přílivu a&nbsp;odlivu. Mořské nebe pokračuje, vysoká temná modř přetéká dál a&nbsp;pryč za&nbsp;obzor hnědavě vyprahlé země.</span></p>
        </section>
        <section>
          <p class="chunk" data-nb-ref-number="327" data-nb-words="33" data-nb-chars="191"><span class="idea" data-nb-ref-number="327" id="idea327" data-nb-words="33" data-nb-chars="191">Stojím před skleněnou halou letiště, je&nbsp;takřka identická s&nbsp;tou, kterou máme v&nbsp;Praze. Hledím na&nbsp;širou krajinu. Je&nbsp;to&nbsp;naprosto jiný kus země, než jaký znám ze&nbsp;středu Evropy. Slunce, moře, vítr.</span></p>
          <p class="chunk" data-nb-ref-number="328" data-nb-words="75" data-nb-chars="544"><span class="idea" data-nb-ref-number="328" id="idea328" data-nb-words="75" data-nb-chars="544">Instinktivně se&nbsp;odvracím od&nbsp;skupinky turistů, kteří překvapivě hovoří mou rodnou řečí. Halasící postarší páry, smích neforemných žen, za&nbsp;zrcadlovými brýlemi, pod širokými klobouky, za&nbsp;golfovými čepicemi skrývají svou turistickou prázdnotu. Jejich pleť je&nbsp;tak vysmahlá, tenká, složená z&nbsp;tisíců vrásek, snědá od&nbsp;slunce, že&nbsp;strukturou připomíná opičí šourek… Prohlížím si&nbsp;plakáty oznamující koncertní turné komorního kvarteta. Hlučící spoluobčané zmlkli pod náporem cizího prostředí a&nbsp;vlezli do&nbsp;připraveného autobusu, který je&nbsp;má&nbsp;odvézt do&nbsp;centra.</span></p>
          <p class="chunk" data-nb-ref-number="329" data-nb-words="60" data-nb-chars="377"><span class="idea" data-nb-ref-number="329" id="idea329" data-nb-words="60" data-nb-chars="377">Nechal jsem odjet přeplněný autobus a&nbsp;rozhodl se&nbsp;v&nbsp;klidu počkat na&nbsp;další. Koupil jsem si&nbsp;plechovku místního piva Sagres, malými doušky srkám překvapivě lahodný nápoj. Sedím na&nbsp;lavičce a&nbsp;mořský vánek mne obtéká, nadouvá rozepnutou košili… Neváhám a&nbsp;z&nbsp;batohu vytahuju domácí korkové pantofle. Po&nbsp;výměně obuvi mé&nbsp;prsty na&nbsp;nohou zpívají blahem. Roztahuji slastně palce a&nbsp;užívám si.</span></p>
          <p class="chunk" data-nb-ref-number="330" data-nb-words="31" data-nb-chars="193"><span class="idea" data-nb-ref-number="330" id="idea330" data-nb-words="31" data-nb-chars="193">Tuhle tichou chvilku, kdy davy z&nbsp;několika letadel odjely do&nbsp;města. Zástup autobusů a&nbsp;taxíků na&nbsp;chvíli zmizel. Těch pár volných desítek minut nechám na&nbsp;sebe působit tuto tajemnou, lahodnou zemi.</span></p>
        </section>
        <section>
          <p class="chunk" data-nb-ref-number="331" data-nb-words="82" data-nb-chars="529"><span class="idea" data-nb-ref-number="331" id="idea331" data-nb-words="82" data-nb-chars="529">Při výstupu z&nbsp;letadla, kdy jsme stáli ve&nbsp;frontě na&nbsp;pasové odbavení… Jako občan Evropské unie jsem stál v&nbsp;té rychlejší frontě. Bylo zde několik řad označených logem evropských národů, další řady byly pomalé a&nbsp;pečlivě kontrolované uniformovanými úředníky. Skupinka opilých anglických fanoušků, zahalených do&nbsp;vlajek svého klubu&nbsp;– tu&nbsp;odbavili bleskurychle. Bylo jasné, že&nbsp;se&nbsp;sem přijeli vyhulákat. Dobráci se&nbsp;už&nbsp;nemohli dočkat na&nbsp;ten emocionální výdej. Byli toho plní. Jedou jen na&nbsp;zápas a&nbsp;nočním letadlem zpátky do&nbsp;deštivé domoviny.</span></p>
          <p class="chunk" data-nb-ref-number="332" data-nb-words="133" data-nb-chars="864"><span class="idea" data-nb-ref-number="332" id="idea332" data-nb-words="133" data-nb-chars="864">Nevím proč, jestli to&nbsp;dělá moje velká hlava nebo co. Příslušník pasové kontroly, sedící za&nbsp;okénkem, považoval za&nbsp;nutné se&nbsp;mne s&nbsp;úsměvem zeptat, za&nbsp;jakým účelem cestuji do&nbsp;Portugalska. Jeho lámaná angličtina byla o&nbsp;něco lepší než moje. I&nbsp;tak jsem pochopil obsah formální otázky. „I&nbsp;am, já&nbsp;writer… píšu… very sympatik klasik grand writer portugal Fernando Pessoa. Por favor.“ Důstojník se&nbsp;široce usmál při zaslechnutí jména jejich nejslavnějšího spisovatele. Ten tichý, nenápadný introvert&nbsp;– desítky let po&nbsp;smrti rozpoznaný a&nbsp;znovuobjevený jako národní básník a&nbsp;metafyzický prozaik&nbsp;– mi&nbsp;takto pomohl. „Pssoa, P-ssoa,“ opravuje ochotně mou špatnou výslovnost. Vrací mi&nbsp;pas a&nbsp;zřejmě mi&nbsp;přeje spokojený pobyt v&nbsp;jeho rodné zemi. Na&nbsp;nesrozumitelné uvítací prohlášení odpovídám jedním ze&nbsp;dvou slov, která jsem se&nbsp;naučil v&nbsp;letadle z&nbsp;turistického průvodce: Obrigado, děkuji.</span></p>
        </section>
        <section>
          <p class="chunk" data-nb-ref-number="333" data-nb-words="67" data-nb-chars="427"><span class="idea" data-nb-ref-number="333" id="idea333" data-nb-words="67" data-nb-chars="427">Sedím před letištní budovou a&nbsp;za chvíli mi&nbsp;pojede autobus. Dívám se&nbsp;do&nbsp;mapy, je&nbsp;tu&nbsp;přiložen podrobný plánek centrálních čtvrtí města. Svezu se&nbsp;jen kousek, jakmile překonám to&nbsp;betonové bludiště sil­ničních přivaděčů a&nbsp;autostrád, tu&nbsp;zemi nikoho, kde se&nbsp;staví sídliště a&nbsp;celé nové čtvrti. Jak budu v&nbsp;normálních ulicích města, okamžitě vystoupím a&nbsp;ponořím se&nbsp;do&nbsp;místního, cizokrajného a&nbsp;přeci tak lidsky čitelného, blízkého života.</span></p>
          <p class="chunk" data-nb-ref-number="334" data-nb-words="53" data-nb-chars="345"><span class="idea" data-nb-ref-number="334" id="idea334" data-nb-words="53" data-nb-chars="345">Jak jsem zamýšlel, tak bylo. Na&nbsp;Avenida do&nbsp;Brasil jsem vystoupil a&nbsp;volnou chůzí, s&nbsp;malým batohem na&nbsp;zádech jsem kráčel svažitým koridorem ulic. Instinkt, nějaký autopilot, mne samočinně navigoval vždy na&nbsp;tu&nbsp;stranu ulice, ukrytou ve&nbsp;stínu. Světlo v&nbsp;těchto zeměpisných šířkách má&nbsp;naprosto zřejmou, hmotnou povahu. Kilogramy žáru na&nbsp;metr čtvereční.</span></p>
          <p class="chunk" data-nb-ref-number="335" data-nb-words="33" data-nb-chars="198"><span class="idea" data-nb-ref-number="335" id="idea335" data-nb-words="33" data-nb-chars="198">Ruch města, bylo pozdní odpoledne, kulminoval. Jiná skladebnost zvuků, posunuté škály a&nbsp;barvy tónů té&nbsp;slunečné země&nbsp;– ta&nbsp;mi&nbsp;činila lahodnou i&nbsp;ten mumraj a&nbsp;pouliční ryk desítek autobusů a&nbsp;tisíců aut.</span></p>
          <p class="chunk" data-nb-ref-number="336" data-nb-words="58" data-nb-chars="371"><span class="idea" data-nb-ref-number="336" id="idea336" data-nb-words="58" data-nb-chars="371">Avenida do&nbsp;Brasil zahýbá okolo parku Campo Grande. Pokračuji po&nbsp;av. República a&nbsp;sestupuji do&nbsp;stále hustšího ruchu a&nbsp;davů lidí na&nbsp;chodnících. Na&nbsp;kruhovém objezdu, na&nbsp;lisabonském „Kulaťáku“ je&nbsp;uprostřed hučících automobilů veliká socha z&nbsp;bílého mramoru. Vévoda v&nbsp;paruce zřejmě. Nemám sílu detailně studovat historii této země. Mně stačí, že&nbsp;jsem na&nbsp;Praça Marguês de&nbsp;Pombal.</span></p>
          <p class="chunk" data-nb-ref-number="337" data-nb-words="73" data-nb-chars="444"><span class="idea" data-nb-ref-number="337" id="idea337" data-nb-words="73" data-nb-chars="444">Zahýbám do&nbsp;přátelské široké zóny, úplně mne to&nbsp;vtáhlo. Jmenuje se&nbsp;Avenida da&nbsp;Liberdade. Je&nbsp;to&nbsp;takové čtyřikrát delší Václavské náměstí. Uprostřed se&nbsp;táhne doslova vzrostlý park se&nbsp;záhony květin, obrovské palmy vytvářejí stinné, příjemné loubí. Jsou zde pítka s&nbsp;čistou vodou, kašny a&nbsp;vodotrysky. V&nbsp;kavárně pod širým nebem si&nbsp;dávám první preso. Sedím sám a&nbsp;přeci mezi tisíci&nbsp;– cítím se&nbsp;bezpečně. Ještě jsem se&nbsp;neubytoval, ale všechno má&nbsp;svůj čas.</span></p>
          <p class="chunk" data-nb-ref-number="338" data-nb-words="25" data-nb-chars="164"><span class="idea" data-nb-ref-number="338" id="idea338" data-nb-words="25" data-nb-chars="164">Okolo chodí zajímavé dívky a&nbsp;ženy, některé stolky jsou obsazeny místními lidmi, některé turisty stejnými, jako jsem já… Nechávám na&nbsp;sebe působit život tohoto města.</span></p>
          <p class="chunk" data-nb-ref-number="339" data-nb-words="76" data-nb-chars="549"><span class="idea" data-nb-ref-number="339" id="idea339" data-nb-words="76" data-nb-chars="549">Teď registruji pravidelný hluk a&nbsp;bubnování. Policie vyhradila jeden jízdní pruh pro odborářskou demonstraci. Jednotlivé zaměstnanecké svazy mají identicky barevná trika a&nbsp;plátěné čepice. V&nbsp;čele každé skupiny kráčí bubeníci s&nbsp;velikými nástroji. Za&nbsp;nimi z&nbsp;pomalu jedoucích automobilů kdosi vykřikuje hesla do&nbsp;megafonů. Zesílený hlas burcuje davy demonstrujících a&nbsp;ti se&nbsp;rytmickými výkřiky přidávají. Vše je&nbsp;kupodivu poklidné, zorganizované&nbsp;– není z&nbsp;toho cítit chaos a&nbsp;agrese. Policisté doprovázejí demonstranty a&nbsp;operativně odklánějí městskou dopravu.</span></p>
          <p class="chunk" data-nb-ref-number="340" data-nb-words="16" data-nb-chars="106"><span class="idea" data-nb-ref-number="340" id="idea340" data-nb-words="16" data-nb-chars="106">Hýbu palci u&nbsp;nohou, pokojně přihlížím a&nbsp;občas doplním tekutinu z&nbsp;petky. Typický turista. Zevluji statečně.</span></p>
        </section>
        <section>
          <p class="chunk" data-nb-ref-number="341" data-nb-words="28" data-nb-chars="196"><span class="idea" data-nb-ref-number="341" id="idea341" data-nb-words="28" data-nb-chars="196">Po&nbsp;hodince odpočinku pomalu pokračuji dál. Kráčím alejí mohutných, pro mne tak cizokrajných palem. Jejich houževnaté mamutí stvoly mi&nbsp;názorně ukazují, že&nbsp;jsem doopravdy tisíce kilometrů od&nbsp;domova.</span></p>
          <p class="chunk" data-nb-ref-number="342" data-nb-words="55" data-nb-chars="326"><span class="idea" data-nb-ref-number="342" id="idea342" data-nb-words="55" data-nb-chars="326">Když jsem pak stanul na&nbsp;rozlehlém, vzdušném náměstí Praça dos Restauradores, zahlédly mé&nbsp;oči&nbsp;– v&nbsp;dálce, v&nbsp;průhledu koridorem ulic, byl tam nějaký vítězný oblouk, veliká brána, a&nbsp;za ní&nbsp;se&nbsp;zatřpytilo moře! Rozklepala se&nbsp;mi&nbsp;kolena dojetím a&nbsp;chvíli jsem musel zůstat stát a&nbsp;sát nozdrami tu&nbsp;všudypřítomnou slanou vůni ryb a&nbsp;chaluh.</span></p>
        </section>
        <section>
          <p class="chunk" data-nb-ref-number="343" data-nb-words="60" data-nb-chars="352"><span class="idea" data-nb-ref-number="343" id="idea343" data-nb-words="60" data-nb-chars="352">Bylo až&nbsp;s&nbsp;podivem, jak snadno jsem našel, podle plánku z&nbsp;internetu a&nbsp;podle fotky z&nbsp;Google Earth, hotýlek, kde mám rezervován pokoj. Tahle část přípravy proběhla mimo mne. Z&nbsp;nějakých důvodů bylo důležité, abych se&nbsp;ubytoval právě zde… Prošel jsem dvě tři křivolaké uličky a&nbsp;stál před penzionem Modelo. Ulice má&nbsp;pěkný název: Rua das Portas de&nbsp;Santo Antão.</span></p>
          <p class="chunk" data-nb-ref-number="344" data-nb-words="120" data-nb-chars="769"><span class="idea" data-nb-ref-number="344" id="idea344" data-nb-words="120" data-nb-chars="769">Jak jsem kráčel vedlejší ulicí k&nbsp;cíli, zahlédl jsem před jedním úzkým starým domem ženy bujných tvarů, černovlásky s&nbsp;křiklavě namalovanýma ohnivýma očima. Trojice batůžkářů, dva hoši a&nbsp;dívka, se&nbsp;zde zřejmě poptávala po&nbsp;ubytování. Zcela ignorovali, nebyli ochotni dosadit do&nbsp;kontextu ty&nbsp;rozjívené ženy, nechápali&nbsp;– že&nbsp;to&nbsp;je&nbsp;hodinový hotel, domáhali se&nbsp;příchodu recepčního, který je&nbsp;zcela evidentně&nbsp;– ignoroval též… Když jsem míjel tu&nbsp;skupinku, zaregistroval jsem, že&nbsp;největší problém mají ty&nbsp;černovlasé ďáblice s&nbsp;faktem, že&nbsp;jedna dívka chce sdílet pokoj s&nbsp;dvěma muži, ukazovaly na&nbsp;prstech nic nechápajícím Seveřanům&nbsp;– že&nbsp;to&nbsp;je&nbsp;proti přírodě, to&nbsp;se&nbsp;nesmí… to&nbsp;není slušné a&nbsp;přirozené… Bledí bisexuální androidi nakonec jen mlčky přihlíželi a&nbsp;nechápavě mrkali kozíma očima.</span></p>
          <p class="chunk" data-nb-ref-number="345" data-nb-words="41" data-nb-chars="248"><span class="idea" data-nb-ref-number="345" id="idea345" data-nb-words="41" data-nb-chars="248">S&nbsp;tajeným smíchem hluboko v&nbsp;hrdle odnášel jsem si&nbsp;ten obrázek. Na&nbsp;té&nbsp;trojici bylo vidět, že&nbsp;ještě dlouho budou v&nbsp;dětinských mozečcích analyzovat tu&nbsp;příhodu. Budou bádat a&nbsp;hodnotit&nbsp;– co&nbsp;se&nbsp;vlastně odehrálo před domem s&nbsp;kovanou, středověkou lucernou.</span></p>
          <p class="chunk" data-nb-ref-number="346" data-nb-words="17" data-nb-chars="84"><span class="idea" data-nb-ref-number="346" id="idea346" data-nb-words="17" data-nb-chars="84">Zároveň jsem se&nbsp;trochu obával, s&nbsp;čím se&nbsp;setkám já. Kde a&nbsp;jak budu dnes vlastně spát.</span></p>
        </section>
        <section>
          <p class="chunk" data-nb-ref-number="347" data-nb-words="110" data-nb-chars="697"><span class="idea" data-nb-ref-number="347" id="idea347" data-nb-words="110" data-nb-chars="697">Nárožní široký dům, podloubí a&nbsp;uvnitř temné, chladivé haly starý černoch za&nbsp;recepčním pultem. Když jsem mu&nbsp;podal potvrzenou rezervaci (kterou mi&nbsp;nějaká dobrá duše v&nbsp;Praze vytiskla na&nbsp;arch papíru), mlčky pokýval hlavou a&nbsp;bez hnutí v&nbsp;obličeji mi&nbsp;podal klíč s&nbsp;dřevěnou hruškou. Na&nbsp;temně rudém ovoci, vyfrézovaném zřejmě z&nbsp;tvrdého tropického stromu, byl mosazný štítek s&nbsp;číslem pokoje. Teprve když jsem sevřel v&nbsp;prstech ten těžký přívěsek, teprve tehdy mi&nbsp;„odlehlo“ od&nbsp;napětí a&nbsp;uvolnil jsem se. Vrásčité čelo černého muže zaregistrovalo naučeným instinktem typickou reakci právě ubytovaného bezdomovce, pousmál se&nbsp;na&nbsp;mne, předal mi&nbsp;potvrzení o&nbsp;uložení mého pasu v&nbsp;recepci hotelu a&nbsp;popřál: „Boa tarde.“</span></p>
          <p class="chunk" data-nb-ref-number="348" data-nb-words="76" data-nb-chars="466"><span class="idea" data-nb-ref-number="348" id="idea348" data-nb-words="76" data-nb-chars="466">Poděkoval jsem mu&nbsp;tím druhým slovem, které jsem již ovládal, a&nbsp;vystoupal do&nbsp;druhého patra po&nbsp;úzkém schodišti. Když jsem odemkl dveře&nbsp;– zůstal jsem příjemně překvapen. Byl to&nbsp;rozlehlý nárožní pokoj, vysoké, vzdušné stropy. Tři okna vedla do&nbsp;ulice a&nbsp;čtvrté do&nbsp;úzké proluky. Chvíli jsem hleděl na&nbsp;velkou manželskou postel s&nbsp;krémovým žinylkovým přehozem. K&nbsp;té huňatině mám od&nbsp;dětství takřka erotický vztah, takže jsem ji&nbsp;záměrně odhrnul a&nbsp;nechal na&nbsp;druhé polovině lůžka.</span></p>
          <p class="chunk" data-nb-ref-number="349" data-nb-words="69" data-nb-chars="422"><span class="idea" data-nb-ref-number="349" id="idea349" data-nb-words="69" data-nb-chars="422">Otevřel jsem okno a&nbsp;vyklonil se&nbsp;do&nbsp;prostoru nad proudícím ruchem ulice. Blahořečil jsem osudu, že&nbsp;zde vedla pěší zóna. Lidstvo se&nbsp;pode mnou přeskupovalo a&nbsp;putovalo, občas se&nbsp;kdosi proplétal na&nbsp;skútru. Z&nbsp;restaurací voněl prskající olej, pečené ryby a&nbsp;trpká vůně vína. Večer pomalu rozmýval pastelové valéry, vzduch růžověl a&nbsp;současně modral. Vítr se&nbsp;ztišil. Vůně moře zesílila a&nbsp;já věděl, že&nbsp;jsem na&nbsp;konci svého kontinentu.</span></p>
        </section>
        <section>
          <p class="chunk" data-nb-ref-number="350" data-nb-words="36" data-nb-chars="207"><span class="idea" data-nb-ref-number="350" id="idea350" data-nb-words="36" data-nb-chars="207">Pokoj měl veliké umyvadlo za&nbsp;plentou. Koupelna a&nbsp;toaleta byly společné pro těch pár pokojů na&nbsp;patře. Dal jsem si&nbsp;pořádnou horkou a&nbsp;ledovou sprchu a&nbsp;naplánoval si, že&nbsp;si&nbsp;zítra poležím v&nbsp;obrovské hluboké vaně.</span></p>
          <p class="chunk" data-nb-ref-number="351" data-nb-words="88" data-nb-chars="515"><span class="idea" data-nb-ref-number="351" id="idea351" data-nb-words="88" data-nb-chars="515">Chvíli jsem ležel na&nbsp;široké posteli, tělo zbavené prachu a&nbsp;potu, osvěžené studenou vodou. Nerozsvěcel jsem&nbsp;– sám v&nbsp;šeru, hleděl jsem na&nbsp;protější domy v&nbsp;této úzké ulici. V&nbsp;bytě rovnou naproti byla vidět v&nbsp;otevřených balkonových dveřích knihovna a&nbsp;stojací lampa&nbsp;– hned jsem byl plný sympatií k&nbsp;tomu kousku cizího, mně dobře však známého způsobu života… Jinde zas žena věšela prádlo na&nbsp;terase, tamhle nějací lidé u&nbsp;stolu spolu hovoří… Za&nbsp;mléčně kalným oknem je&nbsp;zřejmě koupelna a&nbsp;jakýsi osamělý stín přechází sem a&nbsp;tam.</span></p>
          <p class="chunk" data-nb-ref-number="352" data-nb-words="28" data-nb-chars="157"><span class="idea" data-nb-ref-number="352" id="idea352" data-nb-words="28" data-nb-chars="157">Za&nbsp;řídkou síťovou záclonou na&nbsp;mém otevřeném okně kypěl a&nbsp;bytněl večerní život města… Hýbu palci u&nbsp;nohou. Žiju na&nbsp;planetě. Je&nbsp;mi&nbsp;blaze. Dnes už&nbsp;nikam nepůjdu.</span></p>
          <p class="chunk" data-nb-ref-number="353" data-nb-words="14" data-nb-chars="84"><span class="idea" data-nb-ref-number="353" id="idea353" data-nb-words="14" data-nb-chars="84">Víčka se&nbsp;mi&nbsp;zavírají. Než jsem mohl promyslet svoje zítřejší kroky, zalehla mne noc.</span></p>
        </section>
        <section>
          <p class="chunk" data-nb-ref-number="354" data-nb-words="17" data-nb-chars="106"><span class="idea" data-nb-ref-number="354" id="idea354" data-nb-words="17" data-nb-chars="106">Probudil jsem se&nbsp;před svítáním, vymočil se&nbsp;rituálně do&nbsp;umyvadla a&nbsp;opláchl si&nbsp;proudem studené vody obličej.</span></p>
          <p class="chunk" data-nb-ref-number="355" data-nb-words="39" data-nb-chars="244"><span class="idea" data-nb-ref-number="355" id="idea355" data-nb-words="39" data-nb-chars="244">S&nbsp;jistým překvapením jsem zaregistroval nějaký opar na&nbsp;péru. Pak jsem si&nbsp;vzpomněl, že&nbsp;tuhle Luisa přišla v&nbsp;noci. Přinesla lahev trpkého, nazelenalého vína, žadonil a&nbsp;smál se&nbsp;její samičí hlas, tak jsem přirážel, uzdička v&nbsp;jednom místě napraskla.</span></p>
          <p class="chunk" data-nb-ref-number="356" data-nb-words="104" data-nb-chars="628"><span class="idea" data-nb-ref-number="356" id="idea356" data-nb-words="104" data-nb-chars="628">Hrome. Oplachuju vlažnou vodou, mažu to&nbsp;místo dětským olejíčkem. Aviril mám s&nbsp;sebou, vedle francovky ALPA a&nbsp;ibalginu, pinzety a&nbsp;nůžek, pár náplastí, sichrhajcek a&nbsp;jehly s&nbsp;bílou nití&nbsp;– tohle vozím vždy na&nbsp;cestách. Taky tam je&nbsp;lahvička se&nbsp;žlutým práškem na&nbsp;rány, fialová genciánová violeť a&nbsp;plynový zapalovač. To&nbsp;je&nbsp;moje výbava od&nbsp;dávných let, co&nbsp;jsem jezdil s&nbsp;kamarády do&nbsp;Bulharska a&nbsp;do Tater. Všechno je&nbsp;staré a&nbsp;ohmatané, lahvičky sotva do&nbsp;poloviny, náplasti takřka nelepí… mám to&nbsp;ve&nbsp;starodávné igelitové tašce s&nbsp;nápisem Včela–Bratrství… Možná ji&nbsp;někdo za&nbsp;dvacet let koupí v&nbsp;Sothebyś, na&nbsp;aukci za&nbsp;dvě stě tisíc euro-dolar-jüanů.</span></p>
        </section>
        <section>
          <p class="chunk" data-nb-ref-number="357" data-nb-words="46" data-nb-chars="266"><span class="idea" data-nb-ref-number="357" id="idea357" data-nb-words="46" data-nb-chars="266">Jak mastím ptáka heřmánkovým olejem, naběhne mi&nbsp;žíla a&nbsp;já musím přestat&nbsp;– chodím s&nbsp;klimbající se&nbsp;klobásou po&nbsp;místnosti a&nbsp;říkám si, přeci kurva si&nbsp;teď nebudu honit péro? Ten aviril tak domácky voní, že&nbsp;můj hadí mozek asocioval koupelnové rozkoše z&nbsp;dob časné mladosti.</span></p>
          <p class="chunk" data-nb-ref-number="358" data-nb-words="67" data-nb-chars="416"><span class="idea" data-nb-ref-number="358" id="idea358" data-nb-words="67" data-nb-chars="416">Abych se&nbsp;vzpamatoval, čistím si&nbsp;zuby, mokrým hřebenem češu zbytek vlasů… Všechny tyhle úkony mají přísně rituální, pověrečný charakter. Do&nbsp;toho na&nbsp;mě&nbsp;přišlo sraní. S&nbsp;uchem přiloženým na&nbsp;škvíru pootevřených dveří&nbsp;– pozorně naslouchám, jaká je&nbsp;situace na&nbsp;chodbě penzionu. Všude je&nbsp;naprosté ticho. Jako šakal přebíhám do&nbsp;koupelny, zavírám na&nbsp;háček a&nbsp;otvírám úzké okno do&nbsp;dvora. Za&nbsp;chvíli se&nbsp;tady bude dát krájet vzduch.</span></p>
          <p class="chunk" data-nb-ref-number="359" data-nb-words="16" data-nb-chars="112"><span class="idea" data-nb-ref-number="359" id="idea359" data-nb-words="16" data-nb-chars="112">Hajzl je&nbsp;mohutný a&nbsp;starodávně pohodlný. Opět si&nbsp;gratuluju a&nbsp;v&nbsp;myšlenkách děkuju neznámému zkušenému odborníkovi.</span></p>
          <p class="chunk" data-nb-ref-number="360" data-nb-words="52" data-nb-chars="316"><span class="idea" data-nb-ref-number="360" id="idea360" data-nb-words="52" data-nb-chars="316">Celá příprava mi&nbsp;trvala dobré dvě hodiny, za&nbsp;okny se&nbsp;mezitím probudil jasný nový den. Teprve teď je&nbsp;slyšet tlumené hlasy na&nbsp;chodbě, zavírání dveří a&nbsp;kroky na&nbsp;schodech, opět se&nbsp;pak rozhostilo naprosté ticho. To&nbsp;je&nbsp;dobré, zřejmě zde bydlí lidé, kteří pracují ve&nbsp;městě. Nejsem tedy soused hlučných, rozjívených turistů.</span></p>
          <p class="chunk" data-nb-ref-number="361" data-nb-words="79" data-nb-chars="472"><span class="idea" data-nb-ref-number="361" id="idea361" data-nb-words="79" data-nb-chars="472">Vykláním se&nbsp;z&nbsp;okna, v&nbsp;ranním oparu se&nbsp;úzká ulice zdá ještě promodralá nocí, ale sluneční paprsky na&nbsp;střeše protějšího domu ukazují, že&nbsp;je&nbsp;nový den. Dívám se&nbsp;do&nbsp;dálky, ulička, z&nbsp;jejíhož nárožního domu vykukuji jak datel, pokračuje přes náměstí, do&nbsp;kterého se&nbsp;sbíhá řada ulic z&nbsp;protějších svahů. Můj pohled pak pokračuje dlouhou rovnou ulicí, která končí tím vítězným obloukem, za&nbsp;nímž je&nbsp;už&nbsp;znát kousek šedavého moře… Božská přítomnost! Na&nbsp;světě je&nbsp;krásně za&nbsp;letního jitra.</span></p>
        </section>
        <section>
          <p class="chunk" data-nb-ref-number="362" data-nb-words="65" data-nb-chars="390"><span class="idea" data-nb-ref-number="362" id="idea362" data-nb-words="65" data-nb-chars="390">Hlad mne vyhnal do&nbsp;ulic. Hned naproti penzionu jsem našel jídelnu, kde podávali kousky opečeného selete v&nbsp;pořádné horké žemli. Neváhal jsem, usadil se&nbsp;v&nbsp;rohu a&nbsp;pořádal kusy masa a&nbsp;lámal si&nbsp;k&nbsp;tomu křupavou kůrku z&nbsp;té veliké housky. Věděl jsem, že&nbsp;tohle mi&nbsp;vydrží do&nbsp;odpoledne. Zapíjím sousta horkou černou kávou. Instinktivně jsem si&nbsp;objednal americano, espreso s&nbsp;dvojitou dávkou horké vody.</span></p>
          <p class="chunk" data-nb-ref-number="363" data-nb-words="91" data-nb-chars="584"><span class="idea" data-nb-ref-number="363" id="idea363" data-nb-words="91" data-nb-chars="584">Pozoruji cvrkot u&nbsp;pultu. Místní si&nbsp;dávají malinká kafíčka, vždy přidají štědře cukru, zamíchají lžičkou, chvíli nezávazně klábosí s&nbsp;obsluhou a&nbsp;pak do&nbsp;sebe jedním lokem překlopí ten extrakt. Centrem jídelny, která je&nbsp;v&nbsp;podstatě bistrem, denním barem a&nbsp;kafírnou&nbsp;– uprostřed je&nbsp;mohutný, oprýskaný šestipákový kávovar. Kolem se&nbsp;točí dva až&nbsp;tři chlapíci, kteří ustavičně vyrábějí další a&nbsp;další objednaná espresa, čepují pivo, mažou žemle máslem a&nbsp;krájejí maso z&nbsp;pomalu se&nbsp;otáčejícího grilu. Mašina kávovaru, která vypadá jako omšelý parní válec, na&nbsp;němž se&nbsp;suší utěrky, tluče vařící párou.</span></p>
        </section>
        <section>
          <p class="chunk" data-nb-ref-number="364" data-nb-words="64" data-nb-chars="392"><span class="idea" data-nb-ref-number="364" id="idea364" data-nb-words="64" data-nb-chars="392">Kontroluji čas na&nbsp;svém telefonu, pro tuhle cestu jsem si&nbsp;opatřil nový přístroj a&nbsp;novou SIM kartu. Pro pocit zřejmě naivní jistoty. Ale přece jen jistoty. V&nbsp;téhle hře jde především o&nbsp;„pocity“. Jsou to&nbsp;obrovské energie uložené v&nbsp;generacích lidí. Hromadná zkušenost celých regionů a&nbsp;území. Určité informace mají tu&nbsp;moc, že&nbsp;dokážou uvolnit podloží osobní reality, která se&nbsp;ovšem týkají nás všech.</span></p>
          <p class="chunk" data-nb-ref-number="365" data-nb-words="160" data-nb-chars="989"><span class="idea" data-nb-ref-number="365" id="idea365" data-nb-words="160" data-nb-chars="989">Mám takřka celý den na&nbsp;procházky městem. A&nbsp;tak stoje na&nbsp;širokém prostorném náměstí, rozhlížím se&nbsp;dokola&nbsp;– abych získal tu&nbsp;topografii města do&nbsp;krve. Základní konfigurace je&nbsp;jasná, několik údolí a&nbsp;táhlých vrcholků se&nbsp;sbíhá do&nbsp;široké mělké nížiny na&nbsp;březích zálivu. Nalevo je&nbsp;hradiště s&nbsp;ruinami zdí a&nbsp;střílen. Tam bude hodně turistů. Jdu tedy rovnou za&nbsp;nosem k&nbsp;moři. Ulice jsou zde v&nbsp;centru určeny převážně pro pěší. Těch několik koridorů, kudy se&nbsp;řítí auta&nbsp;– těm se&nbsp;pečlivě vyhýbám. Podrážkami sandálů spokojeně kloužu po&nbsp;ohlazené dlažbě ulic. Lidé, lidé… mraky a&nbsp;davy lidí. Když jsem prošel vítěznou branou, kde zřejmě vítali navrátivší se&nbsp;dávné mořeplavce, stanul jsem na&nbsp;prostranství, kde pouze rušná autostráda mne dělila od&nbsp;mořského břehu. Bylo to&nbsp;v&nbsp;podstatě místo nevlídné, oficiální budovy a&nbsp;ministerstva všude okolo a&nbsp;nepřestajný rambajz automobilů. Pouze jsem obhlédl z&nbsp;dálky ten malý parčík na&nbsp;začátku pobřežní kolonády, kde má&nbsp;odpoledne proběhnout setkání&nbsp;– důvod, proč jsem tady.</span></p>
          <p class="chunk" data-nb-ref-number="366" data-nb-words="18" data-nb-chars="125"><span class="idea" data-nb-ref-number="366" id="idea366" data-nb-words="18" data-nb-chars="125">Se&nbsp;zkušenou askezí vyznavače nechtěl jsem své setkání s&nbsp;mořem uskutečnit právě zde&nbsp;– na&nbsp;portugalském „Staroměstském náměstí“.</span></p>
        </section>
        <section>
          <p class="chunk" data-nb-ref-number="367" data-nb-words="63" data-nb-chars="381"><span class="idea" data-nb-ref-number="367" id="idea367" data-nb-words="63" data-nb-chars="381">Stoupám do&nbsp;svahu, proplétám se&nbsp;úzkými uličkami. Schody přecházejí ve&nbsp;strmou ulici vinoucí se&nbsp;jak had až&nbsp;na&nbsp;malé terasovité náměstí, které je&nbsp;jednou stranou otevřené k&nbsp;moři. Oplachuji si&nbsp;hlavu ve&nbsp;fontánce s&nbsp;pitnou vodou a&nbsp;usedám na&nbsp;lavičku. Utírám si&nbsp;obličej papírovým ubrouskem a&nbsp;teprve potom, když jsem se&nbsp;vydýchal, přistupuju k&nbsp;zábradlí a&nbsp;přes střechy města hledím na&nbsp;modré moře.</span></p>
          <p class="chunk" data-nb-ref-number="368" data-nb-words="59" data-nb-chars="356"><span class="idea" data-nb-ref-number="368" id="idea368" data-nb-words="59" data-nb-chars="356">Záliv od&nbsp;obzoru k&nbsp;obzoru, v&nbsp;dálce nalevo přeťatý dlouhým sil­ničním mostem, ztrácejícím se&nbsp;v&nbsp;mživé dálce&nbsp;– napravo, na&nbsp;západě, je&nbsp;přístup k&nbsp;Atlantiku zarámovaný gigantickou stavbou visutého mostu, jeho pilíře se&nbsp;tyčí do&nbsp;výše nad městem. V&nbsp;tělese mostu jezdí vlaky a&nbsp;vede v&nbsp;něm autostráda. Je&nbsp;tak vysoko, že&nbsp;pod ním mohou proplouvat všechny zaoceánské lodě.</span></p>
          <p class="chunk" data-nb-ref-number="369" data-nb-words="23" data-nb-chars="147"><span class="idea" data-nb-ref-number="369" id="idea369" data-nb-words="23" data-nb-chars="147">Vydýchl jsem do&nbsp;pohyblivého, vanoucího povětří. Přivřel oči a&nbsp;nechal se&nbsp;prostoupit tou chvílí, těmi vůněmi, tím místem. Šeptám si&nbsp;pro sebe: „Tajo.“</span></p>
        </section>
        <section>
          <p class="chunk" data-nb-ref-number="370" data-nb-words="41" data-nb-chars="246"><span class="idea" data-nb-ref-number="370" id="idea370" data-nb-words="41" data-nb-chars="246">Pokračoval jsem po&nbsp;chvíli dál, hlouběji do&nbsp;labyrintu domů a&nbsp;střech. Za&nbsp;každým rohem byla další a&nbsp;další ulice, náměstí, nějaká galerie, divadlo nebo pár stromů a&nbsp;malá zpívající fontána. Líbám ten pramínek svěží vody. Beru do&nbsp;úst tu&nbsp;živou běhutost.</span></p>
          <p class="chunk" data-nb-ref-number="371" data-nb-words="48" data-nb-chars="307"><span class="idea" data-nb-ref-number="371" id="idea371" data-nb-words="48" data-nb-chars="307">Pokaždé jsem překvapen, když na&nbsp;nároží s&nbsp;cinkáním vyjede z&nbsp;úzké uličky malá žlutá tramvaj. Po&nbsp;křivolakých ulicích, kudy by&nbsp;neprojel osobní automobil, stoupají do&nbsp;svahu, aby se&nbsp;vzápětí vrhly do&nbsp;proluky mezi domy, projely pod loubím a&nbsp;s&nbsp;radostným cinkáním se&nbsp;volně rozeběhly po&nbsp;vrstevnicích starobylého města.</span></p>
          <p class="chunk" data-nb-ref-number="372" data-nb-words="96" data-nb-chars="603"><span class="idea" data-nb-ref-number="372" id="idea372" data-nb-words="96" data-nb-chars="603">Když jsem kráčel v&nbsp;zapadlých stinných ulicích starého města, nahlížeje do&nbsp;chladivých krámů v&nbsp;přízemí domů, do&nbsp;náleven vína, kde u&nbsp;stolků tichými hlasy besedovali místní muži&nbsp;– nevydržel jsem a&nbsp;v&nbsp;jedné „hospodě“ se&nbsp;studenou zářivkou u&nbsp;stropu, s&nbsp;namodralými kachlíky na&nbsp;stěnách… jsem pozdravil: „Bon dia.“ „Bon dia“ byla tichá odpověď. Zde jsem si&nbsp;u&nbsp;pultu objednal stejný nápoj, který zde pili všichni. Dostal jsem ojíněnou sklínku, odlivku s&nbsp;průzračně nazlátlou tekutinou. Když jsem zvolna polkl první doušek&nbsp;– bylo jasné, že&nbsp;piju něco na&nbsp;způsob suchého martini, místní nápoj, piju prostě domácí portské…</span></p>
        </section>
        <section>
          <p class="chunk" data-nb-ref-number="373" data-nb-words="51" data-nb-chars="327"><span class="idea" data-nb-ref-number="373" id="idea373" data-nb-words="51" data-nb-chars="327">Volnou odpolední chůzí jsem prošel čtvrtí u&nbsp;mořské brány, odbočil doleva, abych se&nbsp;vyhnul dopravnímu ruchu na&nbsp;nábřeží, a&nbsp;úzkými ulicemi v&nbsp;blocích starobylých vysokých měšťanských domů jsem se&nbsp;dostal na&nbsp;křižovatku, zde jsem konečně překonal tu&nbsp;bariéru vozidel a&nbsp;motocyklů a&nbsp;potom již klidnou chůzí nabral směr k&nbsp;přístavní hrázi.</span></p>
          <p class="chunk" data-nb-ref-number="374" data-nb-words="44" data-nb-chars="284"><span class="idea" data-nb-ref-number="374" id="idea374" data-nb-words="44" data-nb-chars="284">Měl jsem ještě více jak dvě hodiny čas, město jelo z&nbsp;práce domů, vrcholil přesun obyvatelstva, probouzel se&nbsp;podvečerní mumraj… Když jsem došel ke&nbsp;skladištním budovám, s&nbsp;potěšením jsem zjistil, že&nbsp;na&nbsp;straně přikloněné k&nbsp;moři je&nbsp;vybudována příjemná moderní restaurace a&nbsp;kavárna zároveň.</span></p>
          <p class="chunk" data-nb-ref-number="375" data-nb-words="44" data-nb-chars="272"><span class="idea" data-nb-ref-number="375" id="idea375" data-nb-words="44" data-nb-chars="272">Pár metrů od&nbsp;železných pacholat, na&nbsp;která se&nbsp;vážou lodě, co&nbsp;by&nbsp;kamenem dohodil, sedím u&nbsp;aluminiového stolku a&nbsp;nohu přes nohu hledím na&nbsp;mořskou hladinu, kterou čeří lehký větřík, slunce prodlužuje stíny budov a&nbsp;syté barvy večera vykreslují nádheru krutého a&nbsp;smutného světa.</span></p>
          <p class="chunk" data-nb-ref-number="376" data-nb-words="114" data-nb-chars="709"><span class="idea" data-nb-ref-number="376" id="idea376" data-nb-words="114" data-nb-chars="709">Je&nbsp;zde snad stovka stejných lesklých stolů a&nbsp;čtyřikrát víc seslí. Posedávají zde místní mladíci se&nbsp;slečnami, občas přijede nablýskaný sportovní vůz s&nbsp;nějakým boháčem, ale jinak zde jsou normální lidé a&nbsp;normální ceny. Saju vůni z&nbsp;velkého šálku kávy, místo lžiček zde používají kousky svinuté skořicové kůry. Olizuju tu&nbsp;větev a&nbsp;mám pocit Orientu, který zde začíná někde za&nbsp;rohem. Lisabon, hlavní město mořeplavců, středověký New York… Sleduji, jak o&nbsp;kus dál skřípající lodní jeřáb vykládá loď s&nbsp;uhlím… V&nbsp;podvečerním slunci je&nbsp;čerň a&nbsp;oblýskaná ocel tak antracitově sytá, že&nbsp;cítím úplnou obrazovou rozkoš. Poškrábaná rudá a&nbsp;bílá písmena na&nbsp;boku velikého šífu jako by&nbsp;nesla poselství z&nbsp;dávné, již neexitující země.</span></p>
        </section>
        <section>
          <p class="chunk" data-nb-ref-number="377" data-nb-words="90" data-nb-chars="517"><span class="idea" data-nb-ref-number="377" id="idea377" data-nb-words="90" data-nb-chars="517">Platím a&nbsp;pomalu se&nbsp;zvedám. Jdu na&nbsp;setkání. Je&nbsp;to&nbsp;odtud jen kousek. Pečlivě hlídám čas, bylo mi&nbsp;řečeno, že&nbsp;je&nbsp;to&nbsp;důležité. Kráčím po&nbsp;Avenida Infante Dom Henrique, míjím rozsáhlé a&nbsp;majestátní prostranství u&nbsp;Mořské brány (jak jsem si&nbsp;ji&nbsp;sám pojmenoval)&nbsp;– Praça do&nbsp;Comércio… A&nbsp;už v&nbsp;dálce vidím nástupiště trajektů, které jezdí přes záliv na&nbsp;druhou stranu, do&nbsp;Barreira… Od&nbsp;místa, kde stojím, vede podél nábřežní zdi, souběžně s&nbsp;Avenida Ribeira das Naus… zde je&nbsp;řada laviček, pár stromů a&nbsp;zde proběhne za&nbsp;pár minut setkání.</span></p>
          <p class="chunk" data-nb-ref-number="378" data-nb-words="198" data-nb-chars="1279"><span class="idea" data-nb-ref-number="378" id="idea378" data-nb-words="198" data-nb-chars="1279">Chci si&nbsp;to&nbsp;ještě kousek projít. Lavičky jsou občas obsazené. Je&nbsp;zajímavé, že&nbsp;jsou zde pouze samí muži. Když vidím, jak rusky hovořící ryšavý muž v&nbsp;tmavých brýlích oslovil dvojici mladých vysokých černochů, dochází mi&nbsp;– že&nbsp;je&nbsp;zde zřejmě buzerantská burza. Mladí mužové korzují sem a&nbsp;tam a&nbsp;staří ptakořitníci si&nbsp;vybírají případné „kontrahenty“. Ano, tato přehlídka atletických těl a&nbsp;chtivých, šílených očí, to&nbsp;je&nbsp;opravdu ideální prostředí pro setkání. Naštvaně, ale se&nbsp;zájmem&nbsp;– nenápadně hledím, jak dopadne zrzavý Rusák s&nbsp;těmi svalnatými „nevěstami“ (je mi&nbsp;jasné, že&nbsp;ti&nbsp;černoši se&nbsp;prodávají&nbsp;– protože nemají jinou práci, jsou zde „načerno“). Oba mladíci, zřejmě z&nbsp;Angoly, vážnými zraky studují křenícího se&nbsp;zrzka. Ten naznačuje nějakými mezinárodními gesty (zřejmě se&nbsp;jedná o&nbsp;„zednářské“ pozdravy pytložvejků), kterým nerozumí ani černoši ani já&nbsp;– o&nbsp;co by&nbsp;stál. Je&nbsp;to&nbsp;celé ale křečovité, něco na&nbsp;tom nesedí&nbsp;– všude okolo probíhá komunikace kultivovaným, nenápadným způsobem. Tmaví muži instinktivně odhadli, že&nbsp;potenciální zákazník je&nbsp;neseriózní, „moc mluví“, a&nbsp;jejich obličeje ztvrdly. Nebýt toho, že&nbsp;jsou zde evidentně ilegálně a&nbsp;nesmějí poutat pozornost policie, která je&nbsp;zřejmě toleruje, ovšem za&nbsp;určitých podmínek&nbsp;– nebýt těchto faktorů, obával bych se&nbsp;o&nbsp;Rusákovu bezpečnost.</span></p>
        </section>
        <section>
          <p class="chunk" data-nb-ref-number="379" data-nb-words="87" data-nb-chars="505"><span class="idea" data-nb-ref-number="379" id="idea379" data-nb-words="87" data-nb-chars="505">Úplně jsem zapomněl, že&nbsp;mi&nbsp;běží čas! Otočil jsem se&nbsp;a&nbsp;dal se&nbsp;nazpátek, přes jednu lavičku od&nbsp;ryšavce s&nbsp;brýlemi seděl postarší osamělý pán. Měl takřka dohola ostříhanou hlavu, nebo byl plešatý, dodnes nevím. Pohlédl mi&nbsp;do&nbsp;očí a&nbsp;krátce kývl. (Bylo mi&nbsp;řečeno, že&nbsp;mě&nbsp;kontakt bude znát podle popisu. Taky mi&nbsp;došlo, že&nbsp;mě&nbsp;určitě zkontrolovali v&nbsp;penzionu, když byla adresa od&nbsp;mého „poradce“… Dědek od&nbsp;Sázavy se&nbsp;opravdu nezdá… Teprve teď jsem v&nbsp;kostech pocítil sílu toho divného řemesla, které se&nbsp;nikdy nenaučím.)</span></p>
          <p class="chunk" data-nb-ref-number="380" data-nb-words="55" data-nb-chars="326"><span class="idea" data-nb-ref-number="380" id="idea380" data-nb-words="55" data-nb-chars="326">Podle toho, jak mi&nbsp;blýsklo v&nbsp;očích, když jsem dosedl vedle něj, okamžitě poznal, že&nbsp;situace&nbsp;– kdy si&nbsp;snědý, nebo snad spíš žlutý sedmdesátník „kupuje“ zavalitého, vousatého padesátníka s&nbsp;bílou kůží&nbsp;– že&nbsp;to&nbsp;je&nbsp;i&nbsp;na zdejší „specifické“ poměry podivná situace. Vypadali jsme jak dvojice z&nbsp;baru Na&nbsp;Konci vesmíru z&nbsp;Hvězdných válek.</span></p>
          <p class="chunk" data-nb-ref-number="381" data-nb-words="46" data-nb-chars="278"><span class="idea" data-nb-ref-number="381" id="idea381" data-nb-words="46" data-nb-chars="278">Usmál se&nbsp;koutky šikmých očí a&nbsp;mně v&nbsp;té chvíli došlo, že&nbsp;hledím na&nbsp;pravého mestice, na&nbsp;směs asijské a&nbsp;africké krve. Cosi těžko definovatelného, poměrně nebezpečná moudrost, nejasná, ale inteligentní tvář. Pod tím bylo ale bystré porozumění, a&nbsp;to nakonec rozhodlo&nbsp;– byl to&nbsp;člověk.</span></p>
          <p class="chunk" data-nb-ref-number="382" data-nb-words="110" data-nb-chars="655"><span class="idea" data-nb-ref-number="382" id="idea382" data-nb-words="110" data-nb-chars="655">Vyměnili jsme si&nbsp;kódové slovní znaky a&nbsp;dostal jsem malou reklamní mapu centra Lisabonu. V&nbsp;jednom bloku domů, kousek od&nbsp;penzionu, v&nbsp;ulici, kterou jsem dnes již jednou šel, byl zakroužkován dům, byla tam vytištěna reklama nějaké restaurace. U&nbsp;toho bylo napsáno dnešní datum a&nbsp;čas. Za&nbsp;tři hodiny… Pohlédnu do&nbsp;očí starému muži, a&nbsp;najednou mi&nbsp;dochází, že&nbsp;není vůbec jisté, jakou řečí budeme mluvit… Vyskočí mi&nbsp;pot na&nbsp;čele. Opět okamžitě pochopil. Podal mi&nbsp;ruku, kývl směrem k&nbsp;mapě a&nbsp;řekl tlumeným, asijsky měkkým hlasem: „Do svidanija.“ Zvedl se&nbsp;a&nbsp;odešel opačným směrem, než jsem čekal. Ta&nbsp;toporná, ale měkce vyslovená ruština mě&nbsp;zde doopravdy zahřála u&nbsp;srdce…</span></p>
          <p class="chunk" data-nb-ref-number="383" data-nb-words="69" data-nb-chars="448"><span class="idea" data-nb-ref-number="383" id="idea383" data-nb-words="69" data-nb-chars="448">Padlo šero. Na&nbsp;nábřeží, zřejmě nedávno zrekonstruovaném, se&nbsp;rozsvítily železné, kované lucerny. Bílý kámen hrázdění sytě přijímal nebeskou modř, sál do&nbsp;sebe všemi póry svěží chlad moře a&nbsp;vyzařoval kvanta přes den nastřádaného slunce. Město září nad zálivem a&nbsp;moře, šumící živá hladina, vrací jak nesmírné zrcadlo světla mostů, autostrád, zrcadlí osvětlené štíty a&nbsp;kopule paláců a&nbsp;kostelů. A&nbsp;tvář města, skloněná nad mořem&nbsp;– je&nbsp;žíhaný obličej šelmy.</span></p>
        </section>
        <section>
          <p class="chunk" data-nb-ref-number="384" data-nb-words="55" data-nb-chars="321"><span class="idea" data-nb-ref-number="384" id="idea384" data-nb-words="55" data-nb-chars="321">Je&nbsp;hluboká noc. Sedím na&nbsp;posteli, záda opřená o&nbsp;pelest&nbsp;– hledím do&nbsp;setmělých oken na&nbsp;protější straně ulice. Svět spí… jen ta&nbsp;stojací lampa, ozařující roh knihovny, ta&nbsp;nemůže usnout a&nbsp;kdosi, sedící v&nbsp;křesle, které je&nbsp;skryto v&nbsp;tmách, bdí zanořen ve&nbsp;světech, které jsou napsané a&nbsp;připravené kdykoli oživnout v&nbsp;lidském mozku.</span></p>
          <p class="chunk" data-nb-ref-number="385" data-nb-words="31" data-nb-chars="209"><span class="idea" data-nb-ref-number="385" id="idea385" data-nb-words="31" data-nb-chars="209">Polykám vlahý kouř z&nbsp;ručně balené, neforemné cigarety. Tyhle „mokré trumpety“ vyrábí mé&nbsp;ruce. Když potáhnu, tak uprostřed tabáku zapraskají nadrolené hrudky hašiše. Vonný dým naplňuje pokoj a&nbsp;mne naplňuje mír.</span></p>
        </section>
        <section>
          <p class="chunk" data-nb-ref-number="386" data-nb-words="37" data-nb-chars="252"><span class="idea" data-nb-ref-number="386" id="idea386" data-nb-words="37" data-nb-chars="252">Setkání v&nbsp;dotyčné restauraci proběhlo hladce. Jak jsem pochopil, byl to&nbsp;podnik s&nbsp;orientální kuchyní, dozajista&nbsp;– podle uctivého chování personálu&nbsp;– patřil můj společník k&nbsp;majitelům tohoto podniku. Všichni měli kořeny v&nbsp;bývalé portugalské kolonii Macao.</span></p>
          <p class="chunk" data-nb-ref-number="387" data-nb-words="71" data-nb-chars="494"><span class="idea" data-nb-ref-number="387" id="idea387" data-nb-words="71" data-nb-chars="494">Nejdříve jsem byl ubezpečen, že&nbsp;jsem jeho host (uměřená gesta doprovázely formule vyslovené v&nbsp;čínském dialektu), a&nbsp;po mých zdvořilostních protestech (slovní salát složený z&nbsp;portugalských frází), které uctivě vyslechl, se&nbsp;ještě jednou asijsky uklonil a&nbsp;pak už&nbsp;konverzace probíhala výhradně lámanou ruštinou. Nad tygřími krevetami mi&nbsp;tlumeně vysvětlil, že&nbsp;toto setkání je&nbsp;pouze úvodní předběžná kontrola, ještě dnes se&nbsp;dozvím, zda informace, které zřejmě velice potřebuji&nbsp;– bude možné zodpovědět.</span></p>
          <p class="chunk" data-nb-ref-number="388" data-nb-words="34" data-nb-chars="225"><span class="idea" data-nb-ref-number="388" id="idea388" data-nb-words="34" data-nb-chars="225">U&nbsp;kroužků smažené chobotnice, růžových vyloupaných krevetek a&nbsp;dvoubarevných kusů masa z&nbsp;tuňáka, to&nbsp;vše s&nbsp;kostkami ananasu plavalo v&nbsp;rudé, sladkokyselé omáčce&nbsp;– jsem pak obdržel sérii pečlivých dotazů po&nbsp;důvodech mého snažení.</span></p>
          <p class="chunk" data-nb-ref-number="389" data-nb-words="52" data-nb-chars="340"><span class="idea" data-nb-ref-number="389" id="idea389" data-nb-words="52" data-nb-chars="340">Vše pozorně vyslechl&nbsp;– zdvořilý starý pán. Opravdu nebylo pro mne snadné formulovat v&nbsp;ruském jazyce základní témata otázek&nbsp;– lovil jsem z&nbsp;paměti dávné propagandistické fráze, které až&nbsp;teď, po&nbsp;čtyřiceti letech, a&nbsp;v&nbsp;daleké zemi, která má&nbsp;za&nbsp;sebou fašistické dědictví, zázračně se&nbsp;vykreslily ve&nbsp;svých původních, naprosto konkrétních významech.</span></p>
          <p class="chunk" data-nb-ref-number="390" data-nb-words="39" data-nb-chars="225"><span class="idea" data-nb-ref-number="390" id="idea390" data-nb-words="39" data-nb-chars="225">Ujistil mne dobrý člověk s&nbsp;orientální tváří starého chlapce, že&nbsp;není na&nbsp;něm, aby posuzoval mé&nbsp;dotazy a&nbsp;důvody mého snažení. Plní jen zadání, s&nbsp;kterým se&nbsp;na&nbsp;něj obrátili jeho přátelé. Na&nbsp;chvíli odešel dozadu. Možná k&nbsp;telefonu.</span></p>
          <p class="chunk" data-nb-ref-number="391" data-nb-words="94" data-nb-chars="561"><span class="idea" data-nb-ref-number="391" id="idea391" data-nb-words="94" data-nb-chars="561">Vtom jsem mezi společností místních lisabonských obyvatel, zřejmě je&nbsp;to&nbsp;zde oblíbený podnik, zahlédl známou tvář. Opravdu, o&nbsp;několik stolů dál seděl ve&nbsp;výklenku u&nbsp;dveří ryšavý Rus s&nbsp;čupřinou módně upravených vlasů a&nbsp;věnoval se&nbsp;nějakému jídlu. Škubl jsem sebou a&nbsp;hned mi&nbsp;bylo jasné, že&nbsp;to&nbsp;ten homosexuál zaregistroval. Podíval se&nbsp;krátce na&nbsp;podlahu vedle svého stolu, pak na&nbsp;strop&nbsp;– jako by&nbsp;ho&nbsp;tam něco nesmírně zajímalo, a&nbsp;nakonec se&nbsp;zahleděl opět do&nbsp;svého talíře. Celé to&nbsp;vypadalo jako nonverbální sdělení&nbsp;– „žádný důvod k&nbsp;panice“. Tohle buzna nebude, došlo mi.</span></p>
          <p class="chunk" data-nb-ref-number="392" data-nb-words="109" data-nb-chars="634"><span class="idea" data-nb-ref-number="392" id="idea392" data-nb-words="109" data-nb-chars="634">Žlutý pán s&nbsp;převislými víčky se&nbsp;vrátil a&nbsp;tlumeným hlasem mi&nbsp;sdělil, že&nbsp;je&nbsp;vše v&nbsp;pořádku. Moje žádost bude doručena a&nbsp;osobně se&nbsp;zaručuje&nbsp;– že&nbsp;dostanu výzvu k&nbsp;setkání, se&nbsp;všemi potřebnými údaji. „My znajem, čto vy&nbsp;naš drug, tovarišč… Vy&nbsp;zděś u&nbsp;nas&nbsp;– a&nbsp;my k&nbsp;vam…“ ukázal na&nbsp;podnik plný lidí… nenašel správné slovo, a&nbsp;tak naznačil, že&nbsp;mají ve&nbsp;mně plnou důvěru. Upozornil jsem ho&nbsp;na&nbsp;podezřelou postavu Rusa sedícího u&nbsp;dveří. Usmál se&nbsp;a&nbsp;sklopenýma očima řekl rituální: „Vsjo v&nbsp;porjadke.“ V&nbsp;tom okamžiku mi&nbsp;bylo jasné, že&nbsp;Rus profesionálně zajišťoval naši schůzku. Místo nenápadného čumila zahrál etudu, kterou podezřívavý amatér nerozluští.</span></p>
          <p class="chunk" data-nb-ref-number="393" data-nb-words="45" data-nb-chars="266"><span class="idea" data-nb-ref-number="393" id="idea393" data-nb-words="45" data-nb-chars="266">Když jsme si&nbsp;dali po&nbsp;sklence červeně sytého portského, v&nbsp;níž si&nbsp;můj protějšek pouze omočil rty… Podali jsme si&nbsp;ruce, i&nbsp;já jsem použil asijského lehkého úklonu, což vyvolalo lehkou pozornost šikmookého personálu, a&nbsp;odešel jsem za&nbsp;svým osudem. Rus u&nbsp;dveří již neseděl.</span></p>
        </section>
        <section>
          <p class="chunk" data-nb-ref-number="394" data-nb-words="36" data-nb-chars="239"><span class="idea" data-nb-ref-number="394" id="idea394" data-nb-words="36" data-nb-chars="239">Loudal jsem se&nbsp;ulicemi, nahlížel na&nbsp;veselící se&nbsp;skupinky turistů v&nbsp;rybích restauracích. Z&nbsp;kuchyní se&nbsp;linula vůně pražených tresek. Lidé seděli u&nbsp;stolků přímo na&nbsp;chodnících… Číšníci vyměňovali papírové ubrusy a&nbsp;zvali kolemjdoucí k&nbsp;usednutí.</span></p>
          <p class="chunk" data-nb-ref-number="395" data-nb-words="68" data-nb-chars="463"><span class="idea" data-nb-ref-number="395" id="idea395" data-nb-words="68" data-nb-chars="463">Na&nbsp;Praça da&nbsp;Figueira postávaly skupinky Afričanů, každý chumel tmavých postav hovořil svým domorodým jazykem. Před jedním domem povykovaly opilé tělnaté prostitutky, smály se&nbsp;velikými rudými ústy&nbsp;– ďáblice. Jedna teď zručně „zvážila nádobí“ kníratému chlapovi s&nbsp;ohromným břichem. Ten zaryčel smíchem, až&nbsp;se&nbsp;celé náměstí ohlédlo, aby se&nbsp;okamžitě vrátilo ke&nbsp;své tisíci a&nbsp;jedné starosti. Hýkající spokojená ďáblice si&nbsp;odváděla nového šamstra někam do&nbsp;temných uliček.</span></p>
          <p class="chunk" data-nb-ref-number="396" data-nb-words="133" data-nb-chars="833"><span class="idea" data-nb-ref-number="396" id="idea396" data-nb-words="133" data-nb-chars="833">Jak jsem tak pozoroval ten pomalý, nenápadný mumraj v&nbsp;rozích náměstí, přistoupil ke&nbsp;mně, nevím dokud&nbsp;– snad se&nbsp;zjevil přímo z&nbsp;dlažby, usmál se&nbsp;na&nbsp;mě&nbsp;starý vousatý cikán s&nbsp;tvrdou buřinkou na&nbsp;hlavě. Byl v&nbsp;parádním kvádru a&nbsp;na vestě se&nbsp;mu&nbsp;houpal velký stříbrný řetěz od&nbsp;hodinek. V&nbsp;snědé dlani mu&nbsp;zablýsklo zlato, těžké prsteny a&nbsp;náušnice. Když otevřel druhou dlaň, zahlédl jsem jakousi tabulku podivné čokolády. Zašeptal, nebo spíš zašišlal bezzubými ústy: „Góóld… Hašíííš…“ Náhlá inspirace mne oslovila, ukázal jsem na&nbsp;ruku, která skrývala tu&nbsp;čokoládu. Vyndal jsem z&nbsp;kapsy deset eur, cikán ukázal, že&nbsp;chce padesát. Zavrtěl jsem hlavou, chvíli jsme se&nbsp;přetahovali, hladkou schopností probuzeného mozku jsem nalistoval dvacet pět eur, natáhl je&nbsp;vstříc snědé dlani a&nbsp;na oplátku obdržel pořádný kus čokolády. Mám svoji „studentskou pečeť“.</span></p>
        </section>
        <section>
          <p class="chunk" data-nb-ref-number="397" data-nb-words="24" data-nb-chars="160"><span class="idea" data-nb-ref-number="397" id="idea397" data-nb-words="24" data-nb-chars="160">Sedím na&nbsp;posteli, pokuřuji tučnou cigaretu. Je&nbsp;tma. Hrudky pryskyřice prskají a&nbsp;voní. Každým hlubokým nádechem se&nbsp;uvnitř mého těla uvolňuje široký, hladký klid.</span></p>
          <p class="chunk" data-nb-ref-number="398" data-nb-words="34" data-nb-chars="227"><span class="idea" data-nb-ref-number="398" id="idea398" data-nb-words="34" data-nb-chars="227">Záclony dýchají na&nbsp;okně otevřeném do&nbsp;noci. Veliký bílý měsíc šátrá po&nbsp;střechách, budí stíny schované pod římsami, protahuje siluety balkonových mříží a&nbsp;vikýřů. Bledé světlo pluje v&nbsp;roztříštěných odrazech na&nbsp;sklech spících oken.</span></p>
          <p class="chunk" data-nb-ref-number="399" data-nb-words="99" data-nb-chars="669"><span class="idea" data-nb-ref-number="399" id="idea399" data-nb-words="99" data-nb-chars="669">Dokouřil jsem. Pokládám se&nbsp;na&nbsp;lůžko a&nbsp;v&nbsp;hlavě si&nbsp;prohlížím obrazy, které vyvolaly asociace této chvíle. Četl jsem před časem na&nbsp;internetu, že&nbsp;za&nbsp;tmy mozek produkuje hormon melatonin. Je&nbsp;za&nbsp;to&nbsp;odpovědná epifýza, tzv. „šišinka“, podivuhodný orgán uprostřed mozkových hemisfér. Šišinka je&nbsp;jakýsi pozůstatek pradávného „třetího oka“, které je&nbsp;dodnes funkční u&nbsp;některých plazů a&nbsp;obojživelníků… Od&nbsp;melatoninu a&nbsp;šišinky je&nbsp;krátká cesta k&nbsp;látce dimethyltryptamin, DMT, která je&nbsp;obsažena v&nbsp;tělech všech živočichů i&nbsp;rostlin. Ve&nbsp;významné koncentraci se&nbsp;vyskytuje především v&nbsp;jisté tropické liáně, která je&nbsp;jednou ze&nbsp;dvou základních substancí slavného amazonského nápoje Ayahuasca.</span></p>
          <p class="chunk" data-nb-ref-number="400" data-nb-words="93" data-nb-chars="607"><span class="idea" data-nb-ref-number="400" id="idea400" data-nb-words="93" data-nb-chars="607">DMT&nbsp;– šišinka&nbsp;– schopnost aktivního „snění“… Když v&nbsp;minulých staletích nastal zimní čas, lidé (tehdy ještě bez elektřiny anebo petroleje) chodili brzy spát. A&nbsp;protože je&nbsp;dlouho tma, byl v&nbsp;těch časech znám&nbsp;– takový noční ekvivalent denního poledne. Říkalo se&nbsp;tomu „šťastná hodinka“. Lidé vstali o&nbsp;půlnoci, zapálili svíčku nebo louči, lehce něco pojedli, ohřáli si&nbsp;mléko, dokonce se&nbsp;někdy zašlo k&nbsp;sousedům. V&nbsp;tomto čase bdění uprostřed dlouhého spánku, ve&nbsp;chvílích blaženého nicnedělání&nbsp;– se&nbsp;často rodily velké myšlenky, závažná rozhodnutí anebo se&nbsp;vyráběly děti. Lidé byli prostoupeni „šťastným“ melatoninem.</span></p>
          <p class="chunk" data-nb-ref-number="401" data-nb-words="94" data-nb-chars="596"><span class="idea" data-nb-ref-number="401" id="idea401" data-nb-words="94" data-nb-chars="596">Tak i&nbsp;v&nbsp;Tibetu mniši v&nbsp;rámci osobního růstu se&nbsp;nechávali zazdívat do&nbsp;jeskyní, kde v&nbsp;naprosté tmě trávili ve&nbsp;stále hmotnějších a&nbsp;konkrétnějších meditacích postupně stále delší období. Dokonce i&nbsp;laici z&nbsp;vrstvy tibetských intelektuálů se&nbsp;nechávali v&nbsp;jakýchsi zatemněných chýších, vždy čas od&nbsp;času&nbsp;– zanořit do&nbsp;vesmíru, který všichni nosíme v&nbsp;hlavě. Pod dohledem duchovního učitele zde v&nbsp;tmách trávili čas od&nbsp;tří týdnů do&nbsp;několika měsíců… Někdy bylo náročné vrátit člověka jeho dřívějšímu životu. Myšlenky byly po&nbsp;takovém období hmotnější než sama realita. Živí lidé se&nbsp;dotyčnému jevili jako přeludy.</span></p>
          <p class="chunk" data-nb-ref-number="402" data-nb-words="34" data-nb-chars="215"><span class="idea" data-nb-ref-number="402" id="idea402" data-nb-words="34" data-nb-chars="215">Dostávám záchvat tichého smíchu. Pláču nezastavitelným proudem radosti. Uvědomuji si, že&nbsp;je&nbsp;za&nbsp;to&nbsp;odpovědná ta&nbsp;pryskyřice z&nbsp;gandži, ale nemohu si&nbsp;pomoct&nbsp;– je&nbsp;to&nbsp;ještě silnější. Chvíli hýkám do&nbsp;polštáře jako rodička.</span></p>
          <p class="chunk" data-nb-ref-number="403" data-nb-words="92" data-nb-chars="573"><span class="idea" data-nb-ref-number="403" id="idea403" data-nb-words="92" data-nb-chars="573">Naštěstí mne vrací putující obrazy do&nbsp;klidného základního stavu. Utírám si&nbsp;uslzené oči a&nbsp;myslím na&nbsp;– sluneční korónu. Je&nbsp;to&nbsp;neviditelná zóna, prostor okolo naší hvězdy, který má&nbsp;mnohem větší teplotu než povrch složený z&nbsp;divoce zkroucených granulí žhavého plynu. Vědci říkají&nbsp;– že&nbsp;se&nbsp;zde nejspíše jedná o&nbsp;akustickou energii, nabuzenou těmi neuvěřitelnými magnetickými uzly hvězdy zvané Slunce, která rotuje kolem své osy odlišně na&nbsp;pólech a&nbsp;na svém rovníku, je&nbsp;též možné, že&nbsp;jinak rychle rotují vrstvy uvnitř hvězdného tělesa. Akustická energie&nbsp;– zpěv Slunce. Líbí se&nbsp;mi&nbsp;to.</span></p>
          <p class="chunk" data-nb-ref-number="404" data-nb-words="29" data-nb-chars="169"><span class="idea" data-nb-ref-number="404" id="idea404" data-nb-words="29" data-nb-chars="169">Pak si&nbsp;vzpomenu na&nbsp;tu&nbsp;frázi „Vědci říkají…“ a&nbsp;opět se&nbsp;plačtivým smíchem rozvřískám do&nbsp;polštáře. Buším pěstí do&nbsp;matrace a&nbsp;opráv­něně se&nbsp;bojím&nbsp;– abych se&nbsp;nepochcal smíchy.</span></p>
          <p class="chunk" data-nb-ref-number="405" data-nb-words="24" data-nb-chars="131"><span class="idea" data-nb-ref-number="405" id="idea405" data-nb-words="24" data-nb-chars="131">Pak je&nbsp;opět klid. Polykám sliny a&nbsp;zesláble se&nbsp;zvedám z&nbsp;postele, oplachuju si&nbsp;tvář tekoucí vodou, piju z&nbsp;dlaní a&nbsp;chladím si&nbsp;zátylek.</span></p>
          <p class="chunk" data-nb-ref-number="406" data-nb-words="55" data-nb-chars="327"><span class="idea" data-nb-ref-number="406" id="idea406" data-nb-words="55" data-nb-chars="327">Sedím na&nbsp;židli u&nbsp;okna a&nbsp;nechávám na&nbsp;sebe dopadat nebeský chlad. Říká se&nbsp;– v&nbsp;krajích na&nbsp;severu, Inuité to&nbsp;dobře znají… že&nbsp;polární záře někdy zpívají. Když je&nbsp;sluneční vítr dostatečně silný a&nbsp;magnetické pole země slabé, otevře se&nbsp;cesta pro ionizované částice hluboko do&nbsp;zemské atmosféry… Polární záře někdy zpívají… Zpívá Slunce.</span></p>
          <p class="chunk" data-nb-ref-number="407" data-nb-words="57" data-nb-chars="403"><span class="idea" data-nb-ref-number="407" id="idea407" data-nb-words="57" data-nb-chars="403">V&nbsp;mysli mám temně rudý svět, který popisoval jakýsi výzkumník na&nbsp;internetu, neuvěřitelně syté barvy, dilatace času a&nbsp;prostoru, hypervnímání nepopsatelných rozměrů a&nbsp;bytostí… To&nbsp;zakusil, když inhaloval roztok DMT. Další účastník internetové diskuse popisuje zážitek výstupu ze&nbsp;svého těla, jakýsi nadčasový „hyperprostor“ je&nbsp;zakoušen jako plná realita. Náš svět je&nbsp;pouze řídká iluze. Sen, letmé zdřímnutí.</span></p>
          <p class="chunk" data-nb-ref-number="408" data-nb-words="122" data-nb-chars="775"><span class="idea" data-nb-ref-number="408" id="idea408" data-nb-words="122" data-nb-chars="775">Vstávám ze&nbsp;židle a&nbsp;vykláním se&nbsp;do&nbsp;ulice, slyším němčinu či&nbsp;nizozemštinu. Dole, přímo pod mým oknem&nbsp;– sedí u&nbsp;stolku tlustý Hrompac, má&nbsp;vyholenou hlavu a&nbsp;z&nbsp;blonďatého plnovousu má&nbsp;na&nbsp;bradě upletený dlouhý copánek zakončený „beruškou“. Cosi nesmírně důležitého vypráví dvěma mladým prostitutkám, které statečně popíjejí sekt. Ve&nbsp;stříbrně se&nbsp;lesknoucím kbelíku s&nbsp;ledem čekají další lahve. Trojice debužíruje, dívky malými prstíky, drobnými zoubky vylupují velké rudé krevety. Hodný valibuk huhňá cosi závažného, zvedá obočí a&nbsp;zamaštěný prst. Teď vzal do&nbsp;rukou velikého vařeného humra. Utrhl mu&nbsp;krunýř na&nbsp;ocase a&nbsp;začal žrát masitou, drolící se&nbsp;prdel. Paštěku pod dlouhými kníry má&nbsp;plnou bílého masa. Žvýká, funí a&nbsp;prská. Dívky se&nbsp;hihňají a&nbsp;kývou hlavou. Vidím lidstvo v&nbsp;roce 2012.</span></p>
          <p class="chunk" data-nb-ref-number="409" data-nb-words="38" data-nb-chars="236"><span class="idea" data-nb-ref-number="409" id="idea409" data-nb-words="38" data-nb-chars="236">Sedám si&nbsp;na&nbsp;postel a&nbsp;v&nbsp;žaludku ještě pochoutky z&nbsp;Macaa, dolaďuji noční chvilku něčím sladkým. Šátrám v&nbsp;batohu a&nbsp;vytahuji tatranku ze&nbsp;železných zásob. Po&nbsp;haši je&nbsp;ta&nbsp;sladkost naprosto omamná. Vychutnávám každé sousto do&nbsp;poslední molekuly.</span></p>
          <p class="chunk" data-nb-ref-number="410" data-nb-words="84" data-nb-chars="528"><span class="idea" data-nb-ref-number="410" id="idea410" data-nb-words="84" data-nb-chars="528">Je&nbsp;štěstí, že&nbsp;jsem zrovna stál u&nbsp;umyvadla a&nbsp;zapíjel sladkosti chladnou vodou. Zvenku se&nbsp;ozval neartikulovaný hlahol a&nbsp;pištění, které znamenalo zřejmě šťastný smích. Mečivý hlas zanotoval jakousi melodii, do&nbsp;toho bouchlo šampaňské… Z&nbsp;úst mi&nbsp;vytryskl proud vody na&nbsp;zrcadlo, jak se&nbsp;dostavil záchvat hurónského smíchu. Plače smíchy, přidal jsem se&nbsp;tak k&nbsp;rambajzu pod okny. Opravdu se&nbsp;mi&nbsp;podařilo vymočit do&nbsp;umyvadla a&nbsp;ani moc jsem nenačůral vedle… Naříkal jsem štěstím, plakal pak nad blbostí světa, nad naší společnou, naivní duší.</span></p>
          <p class="chunk" data-nb-ref-number="411" data-nb-words="8" data-nb-chars="52"><span class="idea" data-nb-ref-number="411" id="idea411" data-nb-words="8" data-nb-chars="52">Usnul jsem při této státotvorné činnosti jak mimino.</span></p>
        </section>
        <section>
          <p class="chunk" data-nb-ref-number="412" data-nb-words="29" data-nb-chars="182"><span class="idea" data-nb-ref-number="412" id="idea412" data-nb-words="29" data-nb-chars="182">Ráno bylo hladké a&nbsp;tiché. Ano, je&nbsp;víkend. Lidé vyspávají. Ulicemi se&nbsp;rozléhají kroky chodců, hlasy prvních nedočkavých turistů, je&nbsp;slyšet vodotrysk z&nbsp;kašny na&nbsp;malém náměstí za&nbsp;rohem.</span></p>
          <p class="chunk" data-nb-ref-number="413" data-nb-words="68" data-nb-chars="444"><span class="idea" data-nb-ref-number="413" id="idea413" data-nb-words="68" data-nb-chars="444">Dal jsem si&nbsp;dlouhou vlahou sprchu, střídám horké a&nbsp;studené přívaly. Cítím v&nbsp;těle podivuhodný buněčný klid. Jasnou pozornost, která je&nbsp;průzračná, mozek volně a&nbsp;bleskově rychle pracuje… a&nbsp;ta rychlost je&nbsp;takové nadsvětelné povahy&nbsp;– že&nbsp;nebolí. Jako by&nbsp;mozek pouze předával vjemy do&nbsp;prostoru okolo sebe a&nbsp;vzápětí dostával hotové, mimo čas připravené výsledky. Mozek je&nbsp;čtecí hlava, orgán pokračující svými nehmotnými částmi do&nbsp;databáze časoprostoru.</span></p>
          <p class="chunk" data-nb-ref-number="414" data-nb-words="57" data-nb-chars="300"><span class="idea" data-nb-ref-number="414" id="idea414" data-nb-words="57" data-nb-chars="300">Káva v&nbsp;bistru naproti, které je&nbsp;dnes ráno nápadně liduprázdné&nbsp;– stala se&nbsp;mi&nbsp;už&nbsp;samozřejmostí. Jako bych tu&nbsp;léta žil a&nbsp;znal tu&nbsp;každý kout… Jediná potíž je, že&nbsp;jsem se&nbsp;za&nbsp;ty&nbsp;dva dny naučil jen asi deset slov… V&nbsp;Lisabonu bych dokázal žít. A&nbsp;umřít, protože naprosto nevím, co&nbsp;bych zde vykonával za&nbsp;práci.</span></p>
          <p class="chunk" data-nb-ref-number="415" data-nb-words="35" data-nb-chars="190"><span class="idea" data-nb-ref-number="415" id="idea415" data-nb-words="35" data-nb-chars="190">Vytrhl jsem se&nbsp;z&nbsp;nereálných myšlenek a&nbsp;pomalu se&nbsp;vydal na&nbsp;toulku městem. Letadlo mi&nbsp;letí až&nbsp;večer. Mám noční spoj, v&nbsp;Londýně budu jak kokot vejrat několik hodin, ale v&nbsp;Praze budu za&nbsp;svítání.</span></p>
          <p class="chunk" data-nb-ref-number="416" data-nb-words="73" data-nb-chars="437"><span class="idea" data-nb-ref-number="416" id="idea416" data-nb-words="73" data-nb-chars="437">Chvíli jsem postál u&nbsp;zpívající fontánky na&nbsp;malém náměstí. Rozmýšlím se, kam jít… Alfama, čtvrť nízkých domků, průchodů a&nbsp;dlouhých uliček, které se&nbsp;vinou a&nbsp;stoupají ve&nbsp;svahu pod hradbami, to&nbsp;je&nbsp;pro mne příliš úzké a&nbsp;kontaktní. Spolu s&nbsp;necitlivými turisty, jak opice netaktně vejrat do&nbsp;úzkých dvorků, kde se&nbsp;věší prádlo. Čumět jak vůl do&nbsp;otevřených oken přízemních bytů a&nbsp;rozněžňovat se&nbsp;tou „romantikou“ prostého života&nbsp;– to&nbsp;může jen píča.</span></p>
        </section>
        <section>
          <p class="chunk" data-nb-ref-number="417" data-nb-words="71" data-nb-chars="480"><span class="idea" data-nb-ref-number="417" id="idea417" data-nb-words="71" data-nb-chars="480">Volnost, rovnost, bratrství! Stojím na&nbsp;rozlehlém náměstí, kde jsem předevčírem začal zdejší pobyt. Praça Restauradores&nbsp;– náměstí pojmenované na&nbsp;oslavu dávného návratu nějaké místní monarchie. Užívám si&nbsp;svěžího slunce, přímo piju tu&nbsp;mořskou vůni z&nbsp;povětří. Bílé fasády domů, modré nebe a&nbsp;zelené kadeře stromů v&nbsp;zahradách… Procházím se&nbsp;středem prostranství, je&nbsp;možné odtud zabočit na&nbsp;další náměstí a&nbsp;široké třídy. Jdu jak šťastný mravenec po&nbsp;kamenném povrchu rozevřené veliké dlaně.</span></p>
          <p class="chunk" data-nb-ref-number="418" data-nb-words="35" data-nb-chars="234"><span class="idea" data-nb-ref-number="418" id="idea418" data-nb-words="35" data-nb-chars="234">Postojím před podivuhodnou železnou konstrukcí mohutného výtahu, který překonává výškový rozdíl mezi centrem města dole a&nbsp;čtvrtí vil a&nbsp;paláců na&nbsp;kopci. Elavador da&nbsp;Santa Justa nepoužiju. Nechci se&nbsp;cpát s&nbsp;cestujícími v&nbsp;uzavřené kabině.</span></p>
          <p class="chunk" data-nb-ref-number="419" data-nb-words="38" data-nb-chars="231"><span class="idea" data-nb-ref-number="419" id="idea419" data-nb-words="38" data-nb-chars="231">Mám potřebu prostoru. Jdu k&nbsp;moři. Obloha je&nbsp;pokrytá lehkými perutěmi ranních mraků. Vláha z&nbsp;moře se&nbsp;sráží do&nbsp;beránků, které každou minutou silnější Slunce za&nbsp;chvíli rozpustí ve&nbsp;svém vysokém jasu… Tak krásně se&nbsp;dnes dopoledne dýchá.</span></p>
        </section>
        <section>
          <p class="chunk" data-nb-ref-number="420" data-nb-words="53" data-nb-chars="315"><span class="idea" data-nb-ref-number="420" id="idea420" data-nb-words="53" data-nb-chars="315">Když procházím Mořskou branou a&nbsp;moře mně ukáže svůj šedavý mživý třpyt. Když pohlédnu do&nbsp;nebe a&nbsp;nasaju do&nbsp;plic jódem a&nbsp;rybami nasycený vzduch. Sám v&nbsp;tichu duše. Člověk na&nbsp;širokém prázdném prostranství. Tak se&nbsp;ke&nbsp;mně pojednou probořil vnější svět. A&nbsp;jako tibetských mnich nevěřícně zírám na&nbsp;ty&nbsp;zhmotňující se&nbsp;obrazy.</span></p>
        </section>
        <section>
          <p class="chunk" data-nb-ref-number="421" data-nb-words="60" data-nb-chars="340"><span class="idea" data-nb-ref-number="421" id="idea421" data-nb-words="60" data-nb-chars="340">Nejprve se&nbsp;ozval tichý smích. Pak mne něčí ruka lehce pohladila po&nbsp;rameni. Otočil jsem se. Anna! Nikoho méně bych zde v&nbsp;této chvíli nečekal… Usmívá se, krásná jako před lety, snad je&nbsp;jen trochu štíhlejší. Její velké hnědé oči se&nbsp;na&nbsp;mne usmívají. Souměrné rudé rty se&nbsp;ke&nbsp;mně blíží… automaticky zavírám oči a&nbsp;propadám se&nbsp;do&nbsp;hlubokého polibku.</span></p>
          <p class="chunk" data-nb-ref-number="422" data-nb-words="11" data-nb-chars="77"><span class="idea" data-nb-ref-number="422" id="idea422" data-nb-words="11" data-nb-chars="77">Přátelská krásná tvář této Slovenky mne rozezpívá vroucností a&nbsp;dojetím. Anna!</span></p>
          <p class="chunk" data-nb-ref-number="423" data-nb-words="41" data-nb-chars="208"><span class="idea" data-nb-ref-number="423" id="idea423" data-nb-words="41" data-nb-chars="208">„Kde se&nbsp;tady bereš? Anno! Snad se&nbsp;mi&nbsp;to&nbsp;zdá? Je&nbsp;to&nbsp;pravda, jsi skutečná?“ Směje se&nbsp;a&nbsp;pokládá mi&nbsp;ruku na&nbsp;paži. Na&nbsp;rtech cítím lehkou vůni její rtěnky: „Jak jsme se&nbsp;dlouho neviděli? Vždyť je&nbsp;to&nbsp;snad deset let?“</span></p>
          <p class="chunk" data-nb-ref-number="424" data-nb-words="244" data-nb-chars="1442"><span class="idea" data-nb-ref-number="424" id="idea424" data-nb-words="244" data-nb-chars="1442">Kamarádské přímé oči se&nbsp;na&nbsp;mě&nbsp;usmívají, ale teď vidím, jak do&nbsp;jejího obličeje vstupuje vážnost a&nbsp;lehký smutek. Překvapeně zvednu obočí. Usměje se&nbsp;a&nbsp;zavrtí hlavou: „Ne, nic mi&nbsp;není… Je&nbsp;tady jeden problém. A&nbsp;teď se&nbsp;prosím tě&nbsp;nelekni. Snaž se&nbsp;chovat normálně. Nejde o&nbsp;nic hrozného. Jen musíš okamžitě odjet z&nbsp;téhle země. Proto mi&nbsp;naši přátelé dali vědět, byla jsem zrovna s&nbsp;manželem v&nbsp;Madridu, a&nbsp;tak jsem zrovna byla k&nbsp;ruce&nbsp;– jako člověk, kterého znáš. Je&nbsp;to&nbsp;důležité, abys mi&nbsp;věřil. (Kývu hlavou, že&nbsp;to&nbsp;je&nbsp;přeci samozřejmé.) Ty&nbsp;jsi včera byl někde, ve&nbsp;společnosti lidí, kteří jsou sledováni místní policií. Jsou to&nbsp;záležitosti, které se&nbsp;táhnou z&nbsp;minulosti a&nbsp;mají vztah pouze k&nbsp;téhle zemi. Jsou zde pořád kruhy uvnitř armády a&nbsp;státní správy, které mají sentimentální vztah k&nbsp;minulosti. Tihle lidé jsou v&nbsp;každé zemi… Naši přátelé dostali informaci, že&nbsp;policie prověřuje všechny osoby, které byly včera v&nbsp;jisté orientální restauraci. Neznají tvé jméno, neví, kde ses ubytoval. Mají pouze fotografie hostů z&nbsp;té restaurace, pořízené v&nbsp;noci z&nbsp;protějšího domu… Ta&nbsp;adresa je&nbsp;již léta pod občasnou kontrolou. Přátelé o&nbsp;tom vědí, ale z&nbsp;důvodů, které neznám, není dobré, aby tě&nbsp;místní orgány měly identifikovaného v&nbsp;databázích, nebo se&nbsp;dokonce dotazovaly po&nbsp;tvé osobě u&nbsp;spřátelených složek v&nbsp;zahraničí. Z&nbsp;určitých důvodů nesmíš být nikde uveden, je&nbsp;důležité, abys zůstal nenápadný… Víc opravdu nevím. Věř mi, je&nbsp;důležité, abys věděl&nbsp;– že&nbsp;to&nbsp;je&nbsp;doopravdy.“</span></p>
          <p class="chunk" data-nb-ref-number="425" data-nb-words="57" data-nb-chars="320"><span class="idea" data-nb-ref-number="425" id="idea425" data-nb-words="57" data-nb-chars="320">Hledím přímo před sebe, vítr, slunce a&nbsp;teď ještě&nbsp;– jako by&nbsp;někde něco umřelo. Nějaká naivní domněnka, že&nbsp;pokud nastoupím tuhle cestu, zůstanu ušetřen kontaktu s&nbsp;touhle temnou stranou reality. Otáčím se&nbsp;k&nbsp;Anně a&nbsp;ona mi&nbsp;pokládá svou pevnou, přátelskou ruku do&nbsp;mé&nbsp;dlaně. Žíly a&nbsp;krev mého těla cítí teplo a&nbsp;tep jejího srdce.</span></p>
          <p class="chunk" data-nb-ref-number="426" data-nb-words="73" data-nb-chars="449"><span class="idea" data-nb-ref-number="426" id="idea426" data-nb-words="73" data-nb-chars="449">Velké hnědé oči se&nbsp;pozorně dívají do&nbsp;černé rudnoucí tmy uvnitř mých modrošedých zornic. Slunce a&nbsp;tohle mořské město, její milá tvář a&nbsp;vlasy barvy lesního medu&nbsp;– celý svět mi&nbsp;dopadá na&nbsp;vrstvu světločivých buněk, které jej pomocí elektrochemických signálů přenášejí do&nbsp;příslušných oblastí mozku. Zde se&nbsp;teprve rodí skutečnost… Mám chuť ignorovat vše, co&nbsp;jsem teď právě slyšel, a&nbsp;jako blažené nevědomé dítě zůstat v&nbsp;té tmě, někde vedle, stranou života.</span></p>
        </section>
        <section>
          <p class="chunk" data-nb-ref-number="427" data-nb-words="51" data-nb-chars="333"><span class="idea" data-nb-ref-number="427" id="idea427" data-nb-words="51" data-nb-chars="333">Potom události vzaly svižný ráz. Anna mi&nbsp;nasadila svoje sluneční brýle a&nbsp;na krk jsem dostal její drahý profesionální fotoaparát. Plátěná čepice doplnila mou vizáž tuctového turisty, který chce všechno svým objektivem nacpat na&nbsp;gigabitovou kartu. Zavěšeni do&nbsp;sebe šli jsme, co&nbsp;noha nohu mine, úzkými uličkami někam nahoru do&nbsp;podhradí.</span></p>
          <p class="chunk" data-nb-ref-number="428" data-nb-words="59" data-nb-chars="427"><span class="idea" data-nb-ref-number="428" id="idea428" data-nb-words="59" data-nb-chars="427">Cestou mi&nbsp;Anna vypráví, jaké budou moje následující kroky. Chvíli sedíme v&nbsp;malém starobylém parku, v&nbsp;podivuhodné besídce, kterou tvoří neuvěřitelně široká koruna jakéhosi tropického stromu. Kovové sloupky a&nbsp;mříže podpírají v&nbsp;pravidelných rozestupech tu&nbsp;podivuhodnou rostlinnou bytost&nbsp;– která v&nbsp;mnoha zmnožených kmenech a&nbsp;do země opět vzrostlých vzdušných kořenech zabírá svým stinným větvovím plochu běžného fotbalového hřiště.</span></p>
          <p class="chunk" data-nb-ref-number="429" data-nb-words="71" data-nb-chars="423"><span class="idea" data-nb-ref-number="429" id="idea429" data-nb-words="71" data-nb-chars="423">Opakuji Anně postup, který bude následovat po&nbsp;našem rozloučení. Kýve hlavou. Potom mi&nbsp;ještě stihne ukázat ručně šité boty, které má&nbsp;zrovna na&nbsp;nohou. Koupila si&nbsp;je&nbsp;nedávno ve&nbsp;Valencii… Lehce zadupe do&nbsp;země jako tanečnice flamenca a&nbsp;já hned přidušeně zavyju jako cikánský zpěvák a&nbsp;zároveň mi&nbsp;houpne v&nbsp;ptáku… Políbím ji&nbsp;na&nbsp;dlouhou šíji, těsně na&nbsp;hranici tmavých medových vlasů. Úplně z&nbsp;ní ten med cítím. Krásná včelí královna.</span></p>
          <p class="chunk" data-nb-ref-number="430" data-nb-words="69" data-nb-chars="378"><span class="idea" data-nb-ref-number="430" id="idea430" data-nb-words="69" data-nb-chars="378">Podívá se&nbsp;na&nbsp;hodinky a&nbsp;já vím, že&nbsp;už&nbsp;je&nbsp;čas. Nechce, abych ji&nbsp;doprovázel. Fotoaparát mám nechat u&nbsp;lidí, s&nbsp;kterými se&nbsp;za&nbsp;chvíli setkám. Zvedáme se&nbsp;a&nbsp;ona mi&nbsp;vkládá na&nbsp;ústa kamarádský polibek. Cítím její čistou duši, a&nbsp;tak jí&nbsp;zašimrám knírem do&nbsp;ouška několik sprosťáren. Její perlivý, tichý smích&nbsp;– kdy ukázala ve&nbsp;své kráse svoje bílé ostré zuby… to&nbsp;si&nbsp;odnáším jako drahou památku.</span></p>
          <p class="chunk" data-nb-ref-number="431" data-nb-words="60" data-nb-chars="364"><span class="idea" data-nb-ref-number="431" id="idea431" data-nb-words="60" data-nb-chars="364">Zpod stromového loubí sleduji, jak vychází z&nbsp;parku… za&nbsp;mřížovým plotem se&nbsp;její postava ztrácí v&nbsp;ruchu ulice. Snad to&nbsp;velké tmavé audi s&nbsp;diplomatickou značkou? Nebo ten golf s&nbsp;nazelenalými skly? Nevím, kam se&nbsp;ztratila ta&nbsp;dobrá duše. Někde se&nbsp;prostě objeví, na&nbsp;nějaké recepci, a&nbsp;vnoří se&nbsp;do&nbsp;oficiálního života. Anna je&nbsp;dělník, který staví konstrukci budoucího světa.</span></p>
        </section>
        <section>
          <p class="chunk" data-nb-ref-number="432" data-nb-words="89" data-nb-chars="595"><span class="idea" data-nb-ref-number="432" id="idea432" data-nb-words="89" data-nb-chars="595">Před lisabonskou katedrálou vyhlížel dav lidí&nbsp;– až&nbsp;vyjdou svatebčané, obřad ještě probíhal. Počkal jsem chvíli u&nbsp;zábradlí na&nbsp;terase otevřené k&nbsp;moři. Původně jsem si&nbsp;přál na&nbsp;chvíli usednout na&nbsp;lavičku z&nbsp;železných kovaných plátů, která byla tak šikovně neobsazená, navíc ve&nbsp;stínu hustě ovětvených, zastřižených stromů. Za&nbsp;okamžik mi&nbsp;došlo, že&nbsp;to&nbsp;nebyl dobrý nápad. V&nbsp;okrasných štětkovitých korunách hnízdila kolonie štěbetavých ptáčků&nbsp;– kteří co&nbsp;chvíli mohutně srali. Vypouštěli ze&nbsp;sebe celé série ptačinců, fialově zbarvených a&nbsp;pocházejících z&nbsp;bobulí, které rostly na&nbsp;dotyčných huňatých stromech.</span></p>
          <p class="chunk" data-nb-ref-number="433" data-nb-words="76" data-nb-chars="484"><span class="idea" data-nb-ref-number="433" id="idea433" data-nb-words="76" data-nb-chars="484">Svatba chválabohu již vyšla z&nbsp;chrámových vrat a&nbsp;teď se&nbsp;všichni začali na&nbsp;schodech houfovat k&nbsp;focení&nbsp;– využil jsem toho zmatku a&nbsp;mezi tetičkami, strýci a&nbsp;pobíhajícími družičkami jsem (tmavé brýle zastrčené v&nbsp;kapse) vstoupil dovnitř… Chlad a&nbsp;vůně kadidla mne přivítaly a&nbsp;šero pod chrámovou lodí bylo laskavé a&nbsp;přátelsky zvoucí. Postupoval jsem podél sloupů, vyhnul se&nbsp;hlavnímu koridoru mezi lavicemi a&nbsp;ve vedlejší lodi si&nbsp;prohlížel tváře světců, namalované na&nbsp;věky potemnělých oltářích.</span></p>
          <p class="chunk" data-nb-ref-number="434" data-nb-words="77" data-nb-chars="487"><span class="idea" data-nb-ref-number="434" id="idea434" data-nb-words="77" data-nb-chars="487">V&nbsp;jedné boční kapli, takřka za&nbsp;hlavním oltářem&nbsp;– jsem se&nbsp;zastavil u&nbsp;kamenného sarkofágu. Postava rytíře ležela na&nbsp;desce, vytesána z&nbsp;jednoho kusu kamene. Hrdý profil, ušlechtilá tvář, dávaly všem najevo, že&nbsp;to&nbsp;byla bytost, která unesla svůj díl odpovědnosti. Dlouhý meč s&nbsp;širokým jílcem, položený na&nbsp;hrudi, ukazoval, že&nbsp;to&nbsp;v&nbsp;těch dobách byl nejčastější nástroj králů. Fungoval jako hrozba, zákonodárná síla… Dlouhý žlutý plamen pomalu hořel na&nbsp;vrcholu jediné, veliké&nbsp;– medem vonící svíce.</span></p>
          <p class="chunk" data-nb-ref-number="435" data-nb-words="83" data-nb-chars="510"><span class="idea" data-nb-ref-number="435" id="idea435" data-nb-words="83" data-nb-chars="510">Když jsem obešel dokola všechny lodě a&nbsp;zastavil se&nbsp;před každým temným obrazem&nbsp;– kde nebylo jasné, zda ukazuje hrůzy minulé nebo běs budoucího věku. Naslouchal jsem tomu tichu uvnitř a&nbsp;halasu šťastných svatebčanů venku před katedrálou&nbsp;– tichý hlas pojednou řekl „Davaj“ a&nbsp;ryšavý Rus se&nbsp;vyloupl zpoza vysokých, sametem zastřených zpovědnic… Čekal jsem spíše toho milého mestice, ale hned mi&nbsp;bylo jasné&nbsp;– že&nbsp;tohle je&nbsp;přesně práce pro toho vtipálka. Venku jsme v&nbsp;boční ulici usedli do&nbsp;zaparkované dodávkové toyoty.</span></p>
          <p class="chunk" data-nb-ref-number="436" data-nb-words="75" data-nb-chars="498"><span class="idea" data-nb-ref-number="436" id="idea436" data-nb-words="75" data-nb-chars="498">Byl jsem usazen na&nbsp;sedadle uvnitř zavazadlového prostoru. Zvenku nebylo vidět, že&nbsp;někdo sedí uvnitř. Okénkem za&nbsp;hlavou řidiče jsem sledoval cestu na&nbsp;okraj města. Podjeli jsme obrovský visutý most, okolo se&nbsp;proměnil charakter ulic. Přibylo různých trafik a&nbsp;malých obchůdků, domy byly omšelé, mnohé měly ozdobné oprýskané fasády z&nbsp;modrých keramických kachlů. Lidé i&nbsp;auta zaparkovaná na&nbsp;chodnících měli&nbsp;– proletářský charakter. Malé vozy starších typů, motorky a&nbsp;skútry, děti hrající si&nbsp;na&nbsp;chodnících.</span></p>
          <p class="chunk" data-nb-ref-number="437" data-nb-words="38" data-nb-chars="253"><span class="idea" data-nb-ref-number="437" id="idea437" data-nb-words="38" data-nb-chars="253">Vystoupali jsme po&nbsp;svazích této prosté čtvrti a&nbsp;dostali se&nbsp;mezi rozsáhlé sídlištní bloky novostaveb. Dodávka zastavila před jakýmsi kadeřnictvím. Tenhle „salon krásy“ měl černé a&nbsp;fialové blesky ve&nbsp;výloze a&nbsp;snažil se&nbsp;vypadat „sexy“ a&nbsp;maximálně „stylově“.</span></p>
          <p class="chunk" data-nb-ref-number="438" data-nb-words="127" data-nb-chars="769"><span class="idea" data-nb-ref-number="438" id="idea438" data-nb-words="127" data-nb-chars="769">Rus se&nbsp;mnou vešel dovnitř, zde jsem uviděl v&nbsp;rohu opřený svůj batoh. Dojatě jsem polknul. Podal jsem zrzkovi tmavé brýle… ty&nbsp;nechtěl… tak dostal těžký foťák… čepici jsem si&nbsp;též měl nechat. Kývl hlavou a&nbsp;ukázal do&nbsp;křesla. Z&nbsp;nitra salonu vešla starší paní, bez řečí mi&nbsp;uvázala černý přehoz okolo krku a&nbsp;začala na&nbsp;mně pracovat. Zručně přehazovala nástavce na&nbsp;futuristickém elektrickém strojku. „Mašinka“ bzučela a&nbsp;chlupy z&nbsp;krku začaly v&nbsp;chomáčích padat na&nbsp;zem. Její olbřímí prsy mně hnětly obličej, chvílemi jsem neslyšel na&nbsp;jedno ucho, zalehnuté žlázou. Jen jsem občas zafuněl a&nbsp;ona, jako by&nbsp;uklidňovala nějaké zvíře, trousila prsním hlasem: „Nó… tááák… Hmmm… Hohóó.“ Všechno to&nbsp;mělo ruský akcent. Asi nevěděla, že&nbsp;rusky docela dobře rozumím, a&nbsp;tak jsem ji&nbsp;přitom nechal.</span></p>
          <p class="chunk" data-nb-ref-number="439" data-nb-words="100" data-nb-chars="602"><span class="idea" data-nb-ref-number="439" id="idea439" data-nb-words="100" data-nb-chars="602">Teprve když mi&nbsp;začala zkracovat obočí malými nůžkami&nbsp;– vyšla najevo ta&nbsp;skutečnost. Když jsem jí&nbsp;překvapeně zadržel ruku a&nbsp;vyhrknul: „Čto eto?“ Překvapeně ke&nbsp;mně vzhlédla a&nbsp;zrzavý Rus se&nbsp;vesele zašklebil. Potom nám všem došlo, že&nbsp;to&nbsp;není důvod ke&nbsp;zdržování, a&nbsp;tak ryšavec kývl na&nbsp;kadeřnici. Já&nbsp;ji&nbsp;už&nbsp;nechal dělat svoji práci… Za&nbsp;dvě hodiny jsem měl obarvené hnědé vlasy, včesanou přehazovačku na&nbsp;pleši, ztenčené obočí a&nbsp;z&nbsp;plnovousu zbyl úzký knír a&nbsp;filigránská bradka. Vypadal jsem jako impotentní neurotik, který je&nbsp;po&nbsp;rozvodu a&nbsp;teď si&nbsp;chce (za pomoci „podpůrných“ prostředků) užívat s&nbsp;mladými děvčaty.</span></p>
          <p class="chunk" data-nb-ref-number="440" data-nb-words="42" data-nb-chars="250"><span class="idea" data-nb-ref-number="440" id="idea440" data-nb-words="42" data-nb-chars="250">Zrzatec mě&nbsp;naaranžoval a&nbsp;pečlivě několikrát vyfotil. Dal jsem mu&nbsp;svůj pas a&nbsp;on se&nbsp;vzdálil do&nbsp;nitra kadeřnictví. Paní zametla chlupy a&nbsp;za chvíli přinesla silný čaj v&nbsp;masivní namodralé sklenici. Pořádně jsem ho&nbsp;osladil a&nbsp;zakousl se&nbsp;do&nbsp;přiložené bagety.</span></p>
          <p class="chunk" data-nb-ref-number="441" data-nb-words="28" data-nb-chars="181"><span class="idea" data-nb-ref-number="441" id="idea441" data-nb-words="28" data-nb-chars="181">Než se&nbsp;Rus vrátil, přendal jsem si&nbsp;věci ze&nbsp;svého starého batohu do&nbsp;připraveného elegantního kufříku na&nbsp;kolečkách. Turismus, musí to&nbsp;na&nbsp;mně každý vidět. Naklonovaný anonymní jedinec.</span></p>
          <p class="chunk" data-nb-ref-number="442" data-nb-words="42" data-nb-chars="244"><span class="idea" data-nb-ref-number="442" id="idea442" data-nb-words="42" data-nb-chars="244">Zrzek mi&nbsp;podal zbrusu nový český pas s&nbsp;mou novou fotografií. Pas mám po&nbsp;návratu domů pečlivě zničit. Chlapík ode mne dostává letenku na&nbsp;zpáteční let. Původní pas si&nbsp;nechají. Doma mám časem nahlásit ztrátu. Až&nbsp;budu potřebovat, zažádám si&nbsp;o&nbsp;nový.</span></p>
          <p class="chunk" data-nb-ref-number="443" data-nb-words="36" data-nb-chars="221"><span class="idea" data-nb-ref-number="443" id="idea443" data-nb-words="36" data-nb-chars="221">Následně ze&nbsp;silné žluté obálky vyndal jízdenku na&nbsp;trajekt na&nbsp;druhou stranu zálivu, do&nbsp;Barreira. Druhý tiket je&nbsp;na&nbsp;vlak do&nbsp;Setúbalu, odtud budu pokračovat nočním autobusovým spojem do&nbsp;Madridu. A&nbsp;nakonec&nbsp;– letenka do&nbsp;Prahy.</span></p>
          <p class="chunk" data-nb-ref-number="444" data-nb-words="107" data-nb-chars="624"><span class="idea" data-nb-ref-number="444" id="idea444" data-nb-words="107" data-nb-chars="624">Loučím se&nbsp;s&nbsp;paní, která ze&nbsp;mě&nbsp;udělala nechutnou opici. Posílá mi&nbsp;vzdušný polibek. Nasedáme do&nbsp;toyoty, je&nbsp;to&nbsp;všechno na&nbsp;čas. Zrzek se&nbsp;za&nbsp;jízdy přes rameno ptá: „Děňgi, jesť?“ Protože jsem neplatil za&nbsp;pobyt v&nbsp;penzionu, který nějaká dobrá duše (oni) zatáhla za&nbsp;mě, tak kývám&nbsp;– že&nbsp;ano. Stejně dostanu další obálku a&nbsp;v&nbsp;ní je&nbsp;odhadem osm set eur. Zvedám tázavě oči. Ryšavec se&nbsp;krátce uchechtne: „Turist&nbsp;– děňgi…“ Nafoukne tváře a&nbsp;zahraje krátkou etudu na&nbsp;zazobaného plašmušku. Smějeme se&nbsp;srdečně. Když se&nbsp;zeptám, jestli ty&nbsp;peníze mám někde po&nbsp;návratu odevzdat, zavrtí odmítavě hlavou. Občas se&nbsp;naše oči setkají ve&nbsp;zpětném zrcátku.</span></p>
          <p class="chunk" data-nb-ref-number="445" data-nb-words="67" data-nb-chars="420"><span class="idea" data-nb-ref-number="445" id="idea445" data-nb-words="67" data-nb-chars="420">Budu vystupovat&nbsp;– je&nbsp;to&nbsp;na&nbsp;parkovišti, kousek od&nbsp;přístavního mola, kde stojí prosklený parníček vedle mohutných trajektů. Beru si&nbsp;látkový kufr, vysouvám rukojeť a&nbsp;zkouším plastová kolečka. Půjde to. Rus na&nbsp;mě&nbsp;zkoumavě hledí a&nbsp;pak zpěvavě zašeptá: „V&nbsp;porjadke… (palcem a&nbsp;ukazováčkem začaruje ve&nbsp;vzduchu cosi lehkého a&nbsp;klidného)… Ladna… Spokojno.“ Usměju se&nbsp;a&nbsp;přátelsky si&nbsp;podáme ruce. Má&nbsp;těžkou dlaň jak z&nbsp;olova. „…Poka.“</span></p>
          <p class="chunk" data-nb-ref-number="446" data-nb-words="45" data-nb-chars="282"><span class="idea" data-nb-ref-number="446" id="idea446" data-nb-words="45" data-nb-chars="282">Stoupám si&nbsp;do&nbsp;řady místních lidí, fronta postupuje rychle. Hučící motory zatřásly železným trupem. Projdu kolem průvodčích a&nbsp;sedám si&nbsp;na&nbsp;dřevěnou lavici. On&nbsp;to&nbsp;vlastně není žádný trajekt, který vozí automobily a&nbsp;autobusy. Tohle je&nbsp;motoráček pro lidi, kteří jezdí každý den do&nbsp;práce.</span></p>
          <p class="chunk" data-nb-ref-number="447" data-nb-words="19" data-nb-chars="117"><span class="idea" data-nb-ref-number="447" id="idea447" data-nb-words="19" data-nb-chars="117">Když jsme pluli zhruba uprostřed širokého zálivu, vyhoupl se&nbsp;nad hladinu malý delfín a&nbsp;v&nbsp;dalším okamžiku zase zmizel.</span></p>
        </section>
        <section>
          <p class="chunk" data-nb-ref-number="448" data-nb-words="58" data-nb-chars="360"><span class="idea" data-nb-ref-number="448" id="idea448" data-nb-words="58" data-nb-chars="360">Je&nbsp;noc. Silnice stoupá do&nbsp;hor. Dálkový autobus tlumeně hučí… automaticky, se&nbsp;strojovou přesností se&nbsp;plynule řadí rychlostní stupně. Světla vzdálených osad a&nbsp;samot se&nbsp;chvějí v&nbsp;horkém vzduchu, roztroušená po&nbsp;kopcích&nbsp;– v&nbsp;této neznámé vrchovině, ve&nbsp;vyprahlém území, kde prašná půda oddechuje po&nbsp;spalujícím slunném dni. Je&nbsp;to&nbsp;hnědá hluboká noc&nbsp;– noc cikád a&nbsp;cvrčků.</span></p>
          <p class="chunk" data-nb-ref-number="449" data-nb-words="16" data-nb-chars="86"><span class="idea" data-nb-ref-number="449" id="idea449" data-nb-words="16" data-nb-chars="86">Tolik se&nbsp;toho odehrálo za&nbsp;pouhé dva dny. Celé uzly živých obrazů mi&nbsp;naskakují v&nbsp;hlavě.</span></p>
          <p class="chunk" data-nb-ref-number="450" data-nb-words="48" data-nb-chars="294"><span class="idea" data-nb-ref-number="450" id="idea450" data-nb-words="48" data-nb-chars="294">V&nbsp;Setúbalu jsem měl pár hodin času do&nbsp;odjezdu. Dal jsem si&nbsp;smaženou tresku a&nbsp;hranolky v&nbsp;prosklené jídelně&nbsp;– kde hučela klimatizace a&nbsp;zároveň prskal a&nbsp;voněl spálený olej. Po&nbsp;krátké procházce kolem autobusového nádraží jsem zaparkoval v&nbsp;jedné pasáži, kde byla internetová kavárna a&nbsp;zároveň herna.</span></p>
          <p class="chunk" data-nb-ref-number="451" data-nb-words="106" data-nb-chars="698"><span class="idea" data-nb-ref-number="451" id="idea451" data-nb-words="106" data-nb-chars="698">V&nbsp;rohu místnosti, kde mi&nbsp;nikdo nemohl čučet přes rameno&nbsp;– jsem se&nbsp;připojil na&nbsp;české servery a&nbsp;otevřel svoji e-mailovou schránku. Po&nbsp;obvyklé porci spamů a&nbsp;pozvánek od&nbsp;mých literárních přátel, Emanově výzvě k&nbsp;procházce a&nbsp;pivu, doplněné o&nbsp;odkazy na&nbsp;ruské vojenské weby&nbsp;– pouhé kliknutí mi&nbsp;nabídlo tisíce fotografií startujících raket středního doletu, nejmodernějších tanků a&nbsp;vrtul­níků&nbsp;– a&nbsp;rovněž snímky nastrojených důchodců v&nbsp;uniformách, ověšených kilogramy metálů, též tam jsou detailní fotografie pilotů nadzvukových letadel, navigátorů a&nbsp;montérů. Obličeje příslušníků a&nbsp;příslušnic vojenských pochodových hudeb&nbsp;– to&nbsp;je&nbsp;kategorie sama pro sebe… Slíbil jsem si, že&nbsp;se&nbsp;na&nbsp;to&nbsp;doma podívám podrobněji.</span></p>
          <p class="chunk" data-nb-ref-number="452" data-nb-words="82" data-nb-chars="479"><span class="idea" data-nb-ref-number="452" id="idea452" data-nb-words="82" data-nb-chars="479">Jako poslední e-mail je&nbsp;zpráva od&nbsp;neznámého adresáta, opatrně na&nbsp;ni&nbsp;najíždím kurzorem a&nbsp;zobrazuje se&nbsp;mi&nbsp;obsah&nbsp;– je&nbsp;to&nbsp;Anna! Nikdo by&nbsp;nepoznal, že&nbsp;je&nbsp;to&nbsp;od&nbsp;ní, podepsala se&nbsp;jako Rambo… tak jsem jí&nbsp;říkal před více jak deseti lety&nbsp;– když všude vláčela těžkou fotografickou výbavu a&nbsp;měla z&nbsp;toho zajímavě vytrénované, šlachovité tělo, velké ruce&nbsp;– dokonce pravou polovinu těla svalnatější než levou. Vždy v&nbsp;ní bylo něco mužsky odhodlaného, cílevědomého. A&nbsp;přitom&nbsp;– taková krásná žena.</span></p>
          <p class="chunk" data-nb-ref-number="453" data-nb-words="27" data-nb-chars="128"><span class="idea" data-nb-ref-number="453" id="idea453" data-nb-words="27" data-nb-chars="128">Rambo píše, že&nbsp;je&nbsp;v&nbsp;pořádku, a&nbsp;doufá, že&nbsp;já&nbsp;též. Drží mi&nbsp;palce a&nbsp;v&nbsp;P.&nbsp;S. zmiňuje, že&nbsp;mi&nbsp;v&nbsp;příloze zasílá fotku Růžového medvěda.</span></p>
          <p class="chunk" data-nb-ref-number="454" data-nb-words="117" data-nb-chars="704"><span class="idea" data-nb-ref-number="454" id="idea454" data-nb-words="117" data-nb-chars="704">Směju se&nbsp;dojetím, jako vždy je&nbsp;naprosto přesná. Asociace na&nbsp;film Růžový panter je&nbsp;vzpomínka na&nbsp;dobu, kdy fotila série aktů do&nbsp;zamýšlené fotografické publikace… Tehdy jsem se&nbsp;před ní&nbsp;nechtě přeřekl&nbsp;– a&nbsp;místo „panter“ ze&nbsp;mě&nbsp;vypadlo „Růžový partner“. Byla tehdy zrovna čerstvě po&nbsp;rozvodu, ten vztah byl důsledek mladické nerozvážnosti. Kdo ví… Nicméně dnes&nbsp;– když se&nbsp;mi&nbsp;vybavily její tehdejší poznatky z&nbsp;nepovedeného manželství a&nbsp;znám z&nbsp;doslechu jejího současného partnera (a&nbsp;též jsem měl tu&nbsp;čest poznat sám sebe a&nbsp;své reakce, které jsem při kontaktu a&nbsp;hrátkách s&nbsp;ní cítil)&nbsp;– chápu její tehdejší záchvat, nejprve tichého smíchu a&nbsp;potom mlčenlivého pláče. To&nbsp;byla jediná chvíle, kdy ji&nbsp;emoce takhle přemohly.</span></p>
          <p class="chunk" data-nb-ref-number="455" data-nb-words="145" data-nb-chars="847"><span class="idea" data-nb-ref-number="455" id="idea455" data-nb-words="145" data-nb-chars="847">Otvírám přílohu a&nbsp;vyskočí na&nbsp;mne fotografie přes celou obrazovku. Jsem v&nbsp;té chvíli opravdu rád, že&nbsp;nikdo nemůže vidět na&nbsp;monitor. Je&nbsp;ta&nbsp;fotka někdy z&nbsp;roku 2000. Zrovna jsem se&nbsp;tehdy rozcházel a&nbsp;opětovně se&nbsp;emocionálně vydíral s&nbsp;jednou dívkou. Zhubl jsem z&nbsp;toho snad dvacet kilo. Připadal jsem si&nbsp;jak klokan&nbsp;– tolik lehkosti najednou! Bylo to&nbsp;někdy krátce po&nbsp;našem seznámení s&nbsp;Annou… Sešli jsme se&nbsp;v&nbsp;Týnské kavárně, byl letní lehký den. Sedli jsme si&nbsp;na&nbsp;nádvoří pod slunečník. Během příjemně ubíhajícího hovoru, kdy jsem cítil při každém pohledu na&nbsp;tu&nbsp;krásku, jak mi&nbsp;tepe srdce… ostré slunce mi&nbsp;pojednou zasvítilo do&nbsp;očí. Než jsem se&nbsp;stačil přemístit do&nbsp;stínu, Anna prudce uchopila velký slunečník, který byl na&nbsp;zemi zatížen čtyřmi betonovými dlaždicemi&nbsp;– a&nbsp;jakoby nic, trošku se&nbsp;stydíc za&nbsp;svou sílu, přitáhla těžkou konstrukci blíž k&nbsp;našemu stolu.</span></p>
          <p class="chunk" data-nb-ref-number="456" data-nb-words="53" data-nb-chars="289"><span class="idea" data-nb-ref-number="456" id="idea456" data-nb-words="53" data-nb-chars="289">Od&nbsp;té&nbsp;chvíle (jen někdy&nbsp;– když jsem ji&nbsp;škádlil) jí&nbsp;zůstala přezdívka Rambo. Pár dní nato mně nabídla zúčastnit se&nbsp;té&nbsp;její profesionální práce&nbsp;– jako objekt… Byl jsem z&nbsp;toho nesvůj&nbsp;– ale má&nbsp;touha k&nbsp;ní a&nbsp;všechny ty&nbsp;okolnosti okolo focení aktů mne přinutily souhlasit. Doufal jsem ve&nbsp;spojení.</span></p>
          <p class="chunk" data-nb-ref-number="457" data-nb-words="37" data-nb-chars="240"><span class="idea" data-nb-ref-number="457" id="idea457" data-nb-words="37" data-nb-chars="240">Při pohledu na&nbsp;fotografii, na&nbsp;akt pětatřicetiletého muže, který úkosem, podivně zavile z&nbsp;profilu zahlíží do&nbsp;objektivu&nbsp;– stehenní svaly jsou napjaté a&nbsp;vykreslené, jako bych praktikoval nějaký sport… přitom jen mé&nbsp;nohy nosí to&nbsp;metrákové tělo.</span></p>
          <p class="chunk" data-nb-ref-number="458" data-nb-words="28" data-nb-chars="145"><span class="idea" data-nb-ref-number="458" id="idea458" data-nb-words="28" data-nb-chars="145">Říkám si: „Tohle jsem já? Ten zločinecký výraz je&nbsp;v&nbsp;mém rejstříku ksichtů? Vždyť jsem se&nbsp;díval na&nbsp;Annu a&nbsp;v&nbsp;té chvíli mi&nbsp;tepalo celé tělo láskou!“</span></p>
          <p class="chunk" data-nb-ref-number="459" data-nb-words="65" data-nb-chars="400"><span class="idea" data-nb-ref-number="459" id="idea459" data-nb-words="65" data-nb-chars="400">Ztopořený úd&nbsp;je&nbsp;z&nbsp;poloviny decentně ve&nbsp;stínu, nicméně žalud je&nbsp;tak zřetelný&nbsp;– že&nbsp;Anna při focení říkala (zatřásl se&nbsp;jí&nbsp;hlas): „Doufám, že&nbsp;nás nezatknou za&nbsp;pornografickou produkci na&nbsp;veřejnosti.“ Byla z&nbsp;ní najednou taková indiánská holčička. Focení se&nbsp;tehdy odehrávalo v&nbsp;přírodě a&nbsp;zabralo nám celý den až&nbsp;do&nbsp;hluboké noci. Anna přinášela z&nbsp;automobilu další a&nbsp;další speciální akumulátory pro reflektory.</span></p>
          <p class="chunk" data-nb-ref-number="460" data-nb-words="37" data-nb-chars="200"><span class="idea" data-nb-ref-number="460" id="idea460" data-nb-words="37" data-nb-chars="200">Stál jsem tam tehdy, stydě se&nbsp;za&nbsp;svoje tučné tělo, a&nbsp;zároveň vzrušený (jako by&nbsp;se&nbsp;mi&nbsp;splnil onanistický sen z&nbsp;dob mládí, exhibice před krásnou dívkou), doufaje&nbsp;– že&nbsp;se&nbsp;to&nbsp;celé převrátí v&nbsp;něco dalšího.</span></p>
          <p class="chunk" data-nb-ref-number="461" data-nb-words="41" data-nb-chars="199"><span class="idea" data-nb-ref-number="461" id="idea461" data-nb-words="41" data-nb-chars="199">Díval jsem se&nbsp;Anně do&nbsp;očí a&nbsp;miloval. Hledal jsem v&nbsp;černém oku objektivu její duši. Srdce se&nbsp;mi&nbsp;přestěhovalo do&nbsp;přirození a&nbsp;chtělo k&nbsp;ní! K&nbsp;ní! Dralo se&nbsp;ven, z&nbsp;kůže&nbsp;– až&nbsp;jsem myslel, že&nbsp;mi&nbsp;pukne penis.</span></p>
          <p class="chunk" data-nb-ref-number="462" data-nb-words="40" data-nb-chars="237"><span class="idea" data-nb-ref-number="462" id="idea462" data-nb-words="40" data-nb-chars="237">Anna pojednou zbledla a&nbsp;odložila fotoaparát… přistoupil jsem k&nbsp;ní. Objal jsem ji&nbsp;láskyplně okolo ramen a&nbsp;ona se&nbsp;mne zlehka chytla kolem boků. Úd&nbsp;se&nbsp;vzepřel o&nbsp;její tmavomodré džínsové kalhoty. Cítil jsem chladný kov její přezky na&nbsp;opasku.</span></p>
          <p class="chunk" data-nb-ref-number="463" data-nb-words="36" data-nb-chars="207"><span class="idea" data-nb-ref-number="463" id="idea463" data-nb-words="36" data-nb-chars="207">A&nbsp;pojednou, jako bych já&nbsp;byl plavá, chlupatá žena a&nbsp;ona&nbsp;– tmavo­vlasý muž. Láska pulzovala dál mezi námi, pouto bylo intenzivní&nbsp;– až&nbsp;do&nbsp;morku kostí. Ale ten zášleh se&nbsp;nevešel nikam do&nbsp;normálních souvislostí.</span></p>
          <p class="chunk" data-nb-ref-number="464" data-nb-words="90" data-nb-chars="467"><span class="idea" data-nb-ref-number="464" id="idea464" data-nb-words="90" data-nb-chars="467">Usmála se&nbsp;smutně a&nbsp;zašeptala: „Ty jsi takovej&nbsp;– růžovej medvídek.“ A&nbsp;já věděl&nbsp;– že&nbsp;je&nbsp;to&nbsp;pravda. Anna, ač&nbsp;krásná žena, byla někde uvnitř, přesně tam, kde já&nbsp;mám pouze černou díru v&nbsp;egu&nbsp;– Anna je&nbsp;pevná, silnější než mnohý muž… A&nbsp;možná že&nbsp;je&nbsp;sama překvapená tou svojí tuhou podstatou. Tahle věc nemá naštěstí nic společného&nbsp;– jak u&nbsp;ní, tak u&nbsp;mne&nbsp;– nic, co&nbsp;by&nbsp;nás nutilo změnit pohlavní identitu. Je&nbsp;to&nbsp;prostě její pevné dívčí srdce a&nbsp;moje veliká, obrovská&nbsp;– měkká duše.</span></p>
          <p class="chunk" data-nb-ref-number="465" data-nb-words="37" data-nb-chars="231"><span class="idea" data-nb-ref-number="465" id="idea465" data-nb-words="37" data-nb-chars="231">Bylo jasné&nbsp;– že&nbsp;nebudeme, nemůžeme spolu souložit. Tohle poznání nás ale paradoxně velice uvolnilo, že&nbsp;jsme se&nbsp;váleli šťastně jak dvě děti v&nbsp;trávě na&nbsp;lesní pasece… Nafotila tehdy, v&nbsp;tom halucinačním podivuhodném dni, několik filmů.</span></p>
          <p class="chunk" data-nb-ref-number="466" data-nb-words="83" data-nb-chars="522"><span class="idea" data-nb-ref-number="466" id="idea466" data-nb-words="83" data-nb-chars="522">Seděli jsme pak, když oranžové slunce prolézalo křoviska a&nbsp;modřínové háje… sedli jsme si&nbsp;na&nbsp;vyhřáté místo. Ještě naposled mě&nbsp;přinutila se&nbsp;svléknout a&nbsp;vylézt na&nbsp;hromadu nařezaného dřeva. Konečně byla spokojená. Sytá zář žlutých paprsků postupně rudla, Anniny oči svítily zvláštním ohněm v&nbsp;tom podvečerním modrém vzduchu… Sedli jsme si&nbsp;pod strom, ona pečlivě prostřela deku ze&nbsp;svého vozu. Popíjeli jsme lehké víno a&nbsp;ona kouřila tenké dámské doutníky. Vypadalo to&nbsp;jak verze slavného obrazu, jmenovalo by&nbsp;se&nbsp;to&nbsp;Večeře v&nbsp;trávě.</span></p>
          <p class="chunk" data-nb-ref-number="467" data-nb-words="79" data-nb-chars="464"><span class="idea" data-nb-ref-number="467" id="idea467" data-nb-words="79" data-nb-chars="464">Potichu jsem se&nbsp;zasmál a&nbsp;položil jí&nbsp;klidný, volný čurák na&nbsp;kožené holínky… chvíli se&nbsp;dívala a&nbsp;pak na&nbsp;to&nbsp;položila ruku s&nbsp;dýmající tmavou cigaretou. Kývl jsem (někde ve&nbsp;mně „kývla“ blonďatá bestie) a&nbsp;Rambo odklepl sloupeček popela na&nbsp;penis. Zasyčeli jsme oba zároveň a&nbsp;ona se&nbsp;hned starala&nbsp;– jestli to&nbsp;nebolelo. Ne&nbsp;– bylo to&nbsp;jak pohlazení zmrzlinovou lžičkou za&nbsp;horkého dne… Touto chvílí se&nbsp;veškerá energie mezi námi spotřebovala. A&nbsp;zůstala důvěra a&nbsp;tiché přátelství.</span></p>
        </section>
        <section>
          <p class="chunk" data-nb-ref-number="468" data-nb-words="47" data-nb-chars="316"><span class="idea" data-nb-ref-number="468" id="idea468" data-nb-words="47" data-nb-chars="316">Autobus projíždí náhorní plošinou, před chvílí jsme minuli zrušenou, zavřenou celnici. Už&nbsp;jsme ve&nbsp;Španělsku. Před námi se&nbsp;rozprostírá pozvolně se&nbsp;svažující pahorkatá krajina, která kdesi klesá k&nbsp;řekám v&nbsp;rozlehlé, ničím neohraničené nížině. Na&nbsp;východě je&nbsp;noc naprasklá a&nbsp;vytéká z&nbsp;ní nazelenalé orosené světlo svítání.</span></p>
          <p class="chunk" data-nb-ref-number="469" data-nb-words="346" data-nb-chars="2300"><span class="idea" data-nb-ref-number="469" id="idea469" data-nb-words="346" data-nb-chars="2300">V&nbsp;hlavě mám obrazy, které jsem naskenoval očima, v&nbsp;podstatě nechtě&nbsp;– ale z&nbsp;pouhé lidské zvědavosti, jak dnes Anna žije… Do&nbsp;vyhledávače (sedě pořád v&nbsp;internetové herně pod modrými zářivkami) naťukal jsem její jméno a&nbsp;přepnul na&nbsp;zobrazení fotografií, bez textu. O&nbsp;slova v&nbsp;této souvislosti nemám zájem. Chci pouze vidět její tvář… Jo, jistě&nbsp;– potvrzuje se, co&nbsp;jsem vlastně čekal. Fotografie z&nbsp;recepcí na&nbsp;velvyslanectvích, tváře známé a&nbsp;slavné, sympatické a&nbsp;nechutné, proradné a&nbsp;uvěřitelné… Zde je&nbsp;její partner, zobrazený přímo Annou, jak v&nbsp;zácloně se&nbsp;culí na&nbsp;pobřeží do&nbsp;objektivu. Vypadá tam rozkošně, velvyslanec… Eman mi&nbsp;vyprávěl, že&nbsp;dotyčný má&nbsp;na&nbsp;hlavě jako důsledek nějaké autohavárie&nbsp;– obráceně, tedy „chlupem“ do&nbsp;čela&nbsp;– chirurgem omylem přišitý kus kůže. Takže si&nbsp;musí nechat dělat „trvalou“ anebo se&nbsp;lízat brilantinou. Je&nbsp;vidět, že&nbsp;tato ješitná „mužská holčička“, která je&nbsp;o&nbsp;nějaký ten centimetr menší&nbsp;– to&nbsp;dává svému podřízenému okolí „sežrat“. Jedna fotografie je&nbsp;tak zajímavá, že&nbsp;ji&nbsp;prokliknu, a&nbsp;otevřou se&nbsp;mi&nbsp;stránky bývalého kolegy dotyčného ambasadora. „Pinďour“ byl totiž svého času zaměstnán ve&nbsp;Výzkumném ústavu psychiatrickém. Podle jeho bývalého kolegy&nbsp;– trpěl umanutými teoriemi z&nbsp;oblasti sexuologie. V&nbsp;rámci výzkumného úkolu, na&nbsp;kterém zakládal myšlenku své budoucí disertace, si&nbsp;zval do&nbsp;ústavu desítky dvojic dobrovolníků, všechno to&nbsp;byly mladé manželské dvojice nebo stabilní, spolu žijící heterosexuální partneři… Dvojice spolu souložily bez přítomnosti cizích osob. Byly předem informovány, že&nbsp;bude nahráván jejich fyziologický rytmus EKG a&nbsp;EEG. Mimo jiné bude též, jako doplněk výzkumu, zaznamenáván i&nbsp;zvuk. Ve&nbsp;skutečnosti byl primární zvukový záznam, pořízený kvalitní studiovou soupravou, citlivé mikrofony zaznamenávaly každý sebemenší vzdech… Získaný materiál, pořízený na&nbsp;magnetofonový kotouč, byl posléze přehrán dotyčné dvojici. Byly opět samy v&nbsp;místnosti a&nbsp;z&nbsp;velikých stereofonních reproduktorů se&nbsp;linul zesílený zvukový záznam. Při této příležitosti byl pořízen další záznam&nbsp;– tentokrát to&nbsp;ovšem byl filmový dokument (pořízený bez vědomí dvojic)&nbsp;– v&nbsp;reproduktorech ukrytou filmovou kamerou. Tato dnes poněkud spektakulární záležitost vypovídá&nbsp;– že&nbsp;se&nbsp;Pinďour chtěl něco dozvědět sám o&nbsp;sobě. A&nbsp;tak se&nbsp;jako správný šikula&nbsp;– ulil do&nbsp;cvokárny a&nbsp;„profesionálně“ tam šmíroval.</span></p>
          <p class="chunk" data-nb-ref-number="470" data-nb-words="74" data-nb-chars="438"><span class="idea" data-nb-ref-number="470" id="idea470" data-nb-words="74" data-nb-chars="438">Usmívám se&nbsp;nad tou pošetilou snahou a&nbsp;hledím na&nbsp;další obraz, který mám ve&nbsp;své mysli. Stojí tam prezident Pižďuch, s&nbsp;obarvenými vlasy a&nbsp;strhaným výrazem ve&nbsp;tváři, vedle něj Pinďour s&nbsp;brilantinou a&nbsp;henou v&nbsp;řídkých šedinách. Na&nbsp;snímku je&nbsp;rovněž s&nbsp;nimi jistá bývalá herečka „Hubu mám jak pytel na&nbsp;hady“ (ve skutečnosti se&nbsp;ovšem dříve jmenovala „Pračka na&nbsp;čuráky“, ale potom co&nbsp;vzala „kontrakt na&nbsp;manželku“, tak se&nbsp;nechala úředně přejmenovat).</span></p>
          <p class="chunk" data-nb-ref-number="471" data-nb-words="39" data-nb-chars="236"><span class="idea" data-nb-ref-number="471" id="idea471" data-nb-words="39" data-nb-chars="236">Uprostřed snímku stojí Anna, děsivě hubená&nbsp;– až&nbsp;se&nbsp;mi&nbsp;sevře srdce, vypadá jak světice z&nbsp;oltářního obrazu… Líbal bych jí&nbsp;nohy, moje blonďatá bestie vyje touhou a&nbsp;soucitem. Svatá Anna, hrdinná krasavice, můj Rambo&nbsp;– je&nbsp;obklopen příšerami.</span></p>
          <p class="chunk" data-nb-ref-number="472" data-nb-words="31" data-nb-chars="178"><span class="idea" data-nb-ref-number="472" id="idea472" data-nb-words="31" data-nb-chars="178">Na&nbsp;poslední fotografii, kterou uložil můj mozek&nbsp;– je&nbsp;Anna při audienci u&nbsp;britské královny. Stará paní v&nbsp;meruňkových šatech se&nbsp;na&nbsp;Ramba mile usmívá a&nbsp;on jí&nbsp;přátelsky cosi vypráví.</span></p>
          <p class="chunk" data-nb-ref-number="473" data-nb-words="76" data-nb-chars="539"><span class="idea" data-nb-ref-number="473" id="idea473" data-nb-words="76" data-nb-chars="539">V&nbsp;anglickém bulváru, jehož stránky jsem prokliknul přes tuto fotografii (musel jsem nejdřív „odmáznout“ nabídku webových stránek s&nbsp;fotografiemi průhledných kalhotek, jež odhalovaly hustého bobra u&nbsp;nějaké mladičké hvězdy, která vyrostla z&nbsp;dětských rolí v&nbsp;čarodějnických filmech a&nbsp;teď hledá svou dospělou identitu), v&nbsp;tom SuperSpy bulvárním deníku se&nbsp;říká, tedy překladač Google píše: Královna si&nbsp;oblíbila tuto podivuhodnou ženu z&nbsp;malé, cizokrajné země a&nbsp;ona ji&nbsp;navštěvuje mimo oficiální protokol, v&nbsp;soukromých prostorách královského paláce.</span></p>
          <p class="chunk" data-nb-ref-number="474" data-nb-words="16" data-nb-chars="112"><span class="idea" data-nb-ref-number="474" id="idea474" data-nb-words="16" data-nb-chars="112">Anna a&nbsp;britská královna… Laskavě pohladím v&nbsp;myšlenkách tu&nbsp;státní babičku a&nbsp;mého tmavovlasého, asketického Ramba.</span></p>
          <p class="chunk" data-nb-ref-number="475" data-nb-words="8" data-nb-chars="63"><span class="idea" data-nb-ref-number="475" id="idea475" data-nb-words="8" data-nb-chars="63">„Buď šťastný, daleký příteli! Buď šťastná, kamarádko nádherná!“</span></p>
        </section>
        <section>
          <p class="chunk" data-nb-ref-number="476" data-nb-words="52" data-nb-chars="330"><span class="idea" data-nb-ref-number="476" id="idea476" data-nb-words="52" data-nb-chars="330">Španělská noc končí. Jitřní mlha pokryla mělká údolí v&nbsp;nížině. Auto­bus sjíždí po&nbsp;táhlých svazích, klesáme z&nbsp;hor. Svět je&nbsp;šedý a&nbsp;modrý. Daleko vpředu, někde v&nbsp;korunách nekonečných olivových sadů, přichází růžové&nbsp;– meruňkové slunce. Ještě není vidět, zatím se&nbsp;proplétá kdesi za&nbsp;obzorem mezi větvemi pomerančovníků… ale už&nbsp;se&nbsp;blíží.</span></p>
          <p class="chunk" data-nb-ref-number="477" data-nb-words="27" data-nb-chars="181"><span class="idea" data-nb-ref-number="477" id="idea477" data-nb-words="27" data-nb-chars="181">Koutkem oka jsem zahlédl charakteristické dlouhé plutí nějakého tmavého bodu. Vodorovně letěl nad vyprahlou planinou. Jako by&nbsp;se&nbsp;vznášel v&nbsp;proudech času&nbsp;– jako tajný lesní mandarín.</span></p>
          <p class="chunk" data-nb-ref-number="478" data-nb-words="38" data-nb-chars="203"><span class="idea" data-nb-ref-number="478" id="idea478" data-nb-words="38" data-nb-chars="203">Už&nbsp;vím, co&nbsp;znamená&nbsp;– ten můj zavilý kosý pohled na&nbsp;té&nbsp;pornografické fotografii, kterou mi&nbsp;poslala Anna. Natáčím tvář ke&nbsp;světlu, které je&nbsp;kdesi za&nbsp;mnou, a&nbsp;toužím po&nbsp;temnotách&nbsp;– do&nbsp;kterých mne vede můj úd.</span></p>
          <p class="chunk" data-nb-ref-number="479" data-nb-words="25" data-nb-chars="148"><span class="idea" data-nb-ref-number="479" id="idea479" data-nb-words="25" data-nb-chars="148">Právě se&nbsp;blonďatá bestie dozvěděla, jak se&nbsp;jmenuje její existence na&nbsp;této zemi. Je&nbsp;uložena v&nbsp;nesmírném katalogu životů a&nbsp;jmenuje se: NOČNÍ LET SOVY.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vitr_tma_a_pritomnost_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>